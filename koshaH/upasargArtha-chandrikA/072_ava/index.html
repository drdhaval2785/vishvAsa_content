<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कृते विश्वासटिप्पन्यः  | ०७२ अव</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.95.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/sanskrit/koshaH/upasargArtha-chandrikA/072_ava/" rel="alternate" type="application/rss+xml" title="संस्कृते विश्वासटिप्पन्यः" />
    <link href="/sanskrit/koshaH/upasargArtha-chandrikA/072_ava/" rel="feed" type="application/rss+xml" title="संस्कृते विश्वासटिप्पन्यः" />

    <meta property="og:title" content="०७२ अव" />
<meta property="og:description" content="अज्  अज् (अज गतिक्षेपणयोः)। &lsquo;श्रोणामेक उदकं गामवाजति&rsquo; (ऋ० १।११६१।१०)। उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः।  अत्  अत् (अत सातत्यगमने)। &lsquo;अश्मास्यवतम्&rsquo; (ऋ० २।२४।४) इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः&rsquo; (नि० १०।१३)।  अद्  अद् (अद भक्षणे)। &lsquo;अव रुद्रमदीमहि&rsquo; (वा० सं ३।५८)। अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः।  अन्  अन् (अन प्राणने)। &lsquo;स वै सकृदवान्यात्&rsquo; (श० ब्रा० ११।१।६।३२)। अवाम्यात्=निश्वस्यात्। &lsquo;एतां दिशमनवानन्त्सृत्वा कुम्भं प्रक्षीयानपेक्षमाण एहि&rsquo; (श० ब्रा० १३।८।३।४)। अनवानन्=अनिश्वसन्। &lsquo;व्याहृतीर्जपित्वाऽनवानम्&rsquo; (सत्या० श्रौ० २१।२।२)। अनवानम् अनुच्छ्वासम्।  अय्  अय् (अय गतौ)। &lsquo;अवायन्तां पक्षिणः&rsquo; (अथर्व० ११।१२।८)। अवाङ्मुखा निपद्यन्तामित्यर्थः।  अर्ज्  अर्ज् (अर्ज षर्ज अर्जने)। &lsquo;तामवार्जन्ति&rsquo; (श० ब्रा० ४।५।८।११)। उत्सृजन्तीत्यर्थः।  अस्  अस् (असु क्षेपे)। &lsquo;प्रथमपातिनं शकलमवास्य&rsquo; (आप० श्रौ० ७।३।२०)। अवास्य=नीचैः क्षिप्त्वा। &lsquo;यूपशकलमवास्यति&rsquo; (तै० सं० ६।३।४।२०)। अवास्यति गर्ते क्षिपति। अवशब्दोऽधोर्थे।  आप्  आप् (आप्लृ व्याप्तौ)। &lsquo;विदुस्ते वीर कर्माणि नानवाप्तानि कानि चित्&rsquo; (भा० सभा० ५।३४)। अनारब्धानीत्यर्थः। &lsquo;पैतृकं तु पिता द्रव्यमनवाप्तं यदाप्नुयात्&rsquo; (मनु० ९।२०९)। अनवाप्तम् पित्राऽसामर्थ्येनोपेक्षितत्वादप्राप्तम्। &lsquo;हस्तावापेन गच्छन्ति नास्तिकाः किमतः परम्&rsquo; (भा० शां० १८१।५)। हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः।  इ  इ (इण् गतौ)। &lsquo;मा नो द्यूतेऽवगान्मा समित्याम्&rsquo; (अथर्व० १२।३।४६)। माऽवगात्=मा प्रणशत्=माऽपहारि। &lsquo;अवैतु पृश्नि शेबलम्&rsquo; (अथर्व० १।११।४)। अवैतु=अर्वाक् पततु। &lsquo;यथा वातो यथा वनम्… एवा त्वं दशमास्य सहावेहि जरायुणा&rsquo; (ऋ० ५।७८।८)। अवेहि=अवाङ् इहि, नीचैर्याहि, निष्क्राम। &lsquo;समानमेतदुदकमुच्चैत्यव चाहभिः&rsquo; (ऋ० १।१६४।५१)। उदेति चावैति च। उच्चैरेति अर्वाङ् चैतीत्यर्थः। &lsquo;अव ते हेडो वरुण नमोभिरव यज्ञेभिरीमहे&rsquo; (ऋ० १।२४।१४)। अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्। &lsquo;अव तदेन ईमहे तुराणाम्&rsquo;। (ऋ० ७।५८।५)। &lsquo;गोत्रचरणाच्छलाघात्याकारतदवेतेषु&rsquo; (पा० ५।१।१३४)। इह तदवेतः=तत्प्राप्तः। तदवगतवान् वा। गार्गिकामवेतः। &lsquo;एको मासः संवत्सरस्यानवेतः स्यात्&rsquo; (तै० सं० २।६।३।५)। अनवेतः=अनतीतः। &lsquo;अव त्वानेना नमसा तुर इयाम्&rsquo; (ऋ० ७।८६।४)। अवेयाम्=प्राप्नुयाम्। &lsquo;अव देवैर्देवकृतमेनोऽयासिषम्&rsquo; (वा० सं० ३।४८)। देवैरिन्द्रियैः कृतम्। अवायासिषम्=(जले) अवनीतवानस्मि। &lsquo;नव नव दक्षिणा भवन्ति नावयन्त्येवैनम्&rsquo; (षड्विंश० ३।८)। &lsquo;अवैत्वभ्वं कृणुता वरीयः&rsquo; (ऋ० ८।४९।५)। अवैतु=अपैतु। &lsquo;हितं तेषामहितं मामकानाम्। एतत् सर्वं मम नावैति चेतः&rsquo; (भा० वन० ४।१८)॥ नावैति नाङ्गी करोति। &lsquo;अवैन्नाशं दशास्यस्य निर्वृत्तमिव राघवः&rsquo; (भट्टि० ७।३३)। अवैत्=प्रत्यैत्, अजानात्। &lsquo;अवैमि ते सारमतः प्रियं त्वाम्&rsquo; (कु० ३।१३)। &lsquo;भवानपीदं परवानवैति&rsquo; (रघु० २।५६)। &lsquo;अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि&rsquo; (शा० ५)। अवैमि=मन्ये, पश्यामि। &lsquo;नमः सखिभ्यः सन्नान्माऽवगात&rsquo; (तै० ब्रा० २।४।७।११)। माऽवगात=माऽपगात=मा स्मापेत। &lsquo;लोकं माऽर्वागवगाः&rsquo; (पञ्च० ब्रा० १।५।५)। (हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः।  ई  ई (ईङ् गतौ)। &lsquo;अवैषां हेड ईमहे&rsquo; (वा० सं० १६।६)। अपनयामः।  ईक्ष्  ईक्ष् (ईक्ष दर्शने)। &lsquo;योत्स्यमानानवेक्षेऽहम्&rsquo; (गीता० १।२३)। इहावशब्दो नात्यर्थमुपकरोति धात्वर्थस्य। &lsquo;वसुधेयमवेक्ष्यतां त्वया&rsquo; (रघु० ८।३)। आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः। &lsquo;त्वं राजा रक्षसां लङ्कामवेक्षेथा विभीषण&rsquo; (भट्टि० १९।२३)। &lsquo;अथाऽऽज्यमवेक्षते&rsquo; (श० ब्रा० १।३।१।२६)। आज्ये पात्रस्थेऽन्तर्दृशं पातयतीत्यर्थः। &lsquo;उदशराव आत्मानमवेक्ष्य… तौ होदशरावेऽवेक्षाञ्चक्राते&rsquo; (छां० उ० ८1८।१)। उक्तोऽर्थः। &lsquo;प्रतिगृह्य सौम्यं होता पूर्वश्छन्दोगेभ्योऽवेक्षेत&rsquo; (ऐ० ब्रा० ३।३२)। घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः। &lsquo;न कूपमवेक्षेत&rsquo; (बौ० ध० २।३।६।२७)। आत्मानं तत्र द्रष्टुमिति शेषः। &lsquo;नोदपानमवेक्षेत&rsquo; (गो० गृ० ३।५।१३)। &lsquo;आशीविषो नैनो राजानमवेक्षते&rsquo; (तै० सं० ६।६।७।२)। राज्ञि सोमे दृष्टिं न पातयतीत्यर्थः। &lsquo;अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…&rsquo; (भा० उ० ९३।२०)। अवेक्षेरन्=अवदधीरन्=आद्रियेरन्। &lsquo;श्लाघ्यां दुहितरमवेक्षस्व जानकीम्&rsquo; (उत्तर० १।७)। तस्यां प्रतिजागृहि। &lsquo;न कमलिनीं दृष्ट्वा ग्राहमवेक्षते मतङ्गजः&rsquo; (माल० ३)। नावेक्षते न गणयति। &lsquo;नित्यं शास्त्राण्यवेक्षेत निगमांश्चैव वैदिकान्&rsquo; (मनु० ४।१९)। अवेक्षेत=चिन्तयेत्=विचारयेत्। &lsquo;सूक्ष्मं विशेषणं तेषामवेक्षेच्छास्त्रचक्षुषा&rsquo; (भा० शां० २१७।२८)। हेलया हेयत्वेन पश्येत्। अवशब्दोऽवक्रोशे वर्तते। &lsquo;न परदुःखातुराः स्वसुखमवेक्षन्ते महाकारुणिकाः&rsquo; (अवदा० मैत्री० जा०)। नावेक्षन्ते-नाद्रियन्ते। &lsquo;सोऽवेक्षते जगत्कृत्स्नं न सहायमवेक्षते&rsquo; (शि० भा० २६।१९)। जगति प्रतिजागर्तीत्याह। &lsquo;न हि मन्ये नृशंसे त्वं राजधर्ममवेक्षसे&rsquo; (रा० २।७४।२१)। अवेक्षसे=वेत्थ। &lsquo;अवेक्षते महाभागस्तीर्थीकुर्वंस्तदाश्रमम्&rsquo; (भा० पु० १।४।८)। अवेक्षते=प्रतीक्षते। अन्यत्र दुर्लभोऽयमर्थः। &lsquo;अत्रास्त्यवेक्षा त्वयि मे रक्ष्यो हि शरणागत&rsquo; (रा० २।९६।५१)। अवेक्षा=आदरः। &lsquo;मम त्ववेक्षया वीर शृणु विज्ञापयामि ते&rsquo; (भा० उ० ८।४२)। इहावेक्षाऽऽदरोऽवधानम्। &lsquo;न ते पुत्रेष्ववेक्षाऽस्ति&rsquo; (भा० आदि० २३३।८)। &lsquo;यदि रामस्य नावेक्षा त्वयि स्यान्मातृवत्सदा&rsquo; (रा० २।७३।१८)। अवेक्षा गौरवं संभावना पूज्यबुद्धिः। &lsquo;ततोऽहं त्वामनुप्राप्तः कौरवाणामवेक्षया&rsquo; (भा० वन० १०।१४)। अनन्तरोदीरित एवार्थः। &lsquo;वर्णश्रमावेक्षणजागरूकः&rsquo; (रघु० १४।८५)। वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः। &lsquo;फलप्रचयनोदपानावेक्षण…&rsquo; (द्रा० गृ० ३।१।३९)। उदपानं कूपः। तत्रावेक्षणमवाङ्मुखीभूय निरीक्षणम्। &lsquo;अवेक्षमाणस्त्वां मां च न्यस्तास्त्रश्चाहवे हतः&rsquo; (भा० द्रोण० १९६। ४८)। अवेक्षमाणः=प्रतिजाग्रत्=अप्रमाद्यत् (आवयोः)। &lsquo;अवेक्षमाणां बहुशो वैदेहीं धरणीतलम्&rsquo; (रा० ३।५२।४२)। अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते। &lsquo;प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्&rsquo; (भा० शां० १२०।१३)। अवेक्षितः कृतावेक्षः। &lsquo;अङ्गावेक्षस्व सौमित्रे कस्येमां मन्यसे चमूम्&rsquo; (रा० २।९६।१५)। अवेक्षस्व सम्यगवलोकय। &lsquo;प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…&rsquo; (पारिजात० १७।४६)॥ अवेक्ष्यतामुदीक्ष्यतां प्रेक्ष्यताम्। &lsquo;आशीविषो वै नो राजानमवेक्षते&rsquo; (ऐ० ब्रा० ६।१)। अवेक्षते=ईक्षते। &lsquo;तातस्य प्रियकामेन यौवराज्यमवेक्षता&rsquo; (भरतेन त्वया) (रा० २।५२।३६)। अवेक्षता अवेक्षमाणेन। &lsquo;अनवेक्षितपूर्वसौहृदा रमते ऽन्यत्र गता तथाङ्गना&rsquo; (सौग्दर० ८।४१)। अनवेक्षितमगणितम्। &lsquo;तमवेक्ष्य रुरोद सा भृशं स्तनसम्बाधमुरो जघान च&rsquo; (कु० ४।२६)। तं मधुं वीक्ष्य। &lsquo;पारिणाह्यस्य वेक्षणे&rsquo; (मनु० ९।११)। अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः।  उक्ष्  उक्ष् (उक्ष सेचने)। &lsquo;दध्ना मधुमिश्रेणावोक्षति&rsquo; (तै० सं० ५।४।५।२)। अवोक्षति=अवाङ्मुखेन हस्तेनोक्षति। &lsquo;अथ सभाया मध्ये अधिदेवनमुद्धत्यावोक्ष्य&rsquo; (आप० श्रौ० ५।६।१९।२)। उक्तोऽर्थः। &lsquo;उद्धते वा अवोक्षितेऽग्निमादधति&rsquo; (श० ब्रा० ६।४।४।१८)। उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥  ऋ  ऋ (ऋ गतिप्रापणयोः)। &lsquo;यथाऽक्षोऽनुपाक्तः। अवार्च्छत्येवमवारम्&rsquo; (तै० सं० २।६।३।३-४)। अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः।  ओण्  ओण् (ओणृ अपनयने)। पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः।  कर्ण् ।  &lsquo;यात्रापहृतचेतस्त्वात्तद्वाक्यमवकर्णयन्&rsquo; (बृ० श्लो० सं० ३।७६)। अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः।  कल्  कल् (कल गतौ संख्याने च)। अवकलितो दृष्ट इति धरणिरिति शब्दकल्पद्रुमः।  काश्  काश् (काशृ दीप्तौ)। &lsquo;वर्णावकाशमपि मे पश्य पाण्डव यादृशम्&rsquo; (भा० वि० २०।१५)। वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य। &lsquo;उभयतो मांसैः संछन्नं नावकाशते&rsquo; (श० ब्रा० ८७।४।२०)। नावकाशते न दृग्विषयतां याति। &lsquo;इहि तिस्रः परावतः…धेना इन्द्रावचाकशत्&rsquo; (ऋ० ८।३२।२२)। &lsquo;जनानां धेना अवचाकशद् वृषा&rsquo; (ऋ० १०।४३।६)। &lsquo;अन्तरिक्षेण पतति विश्वा रूपावचाकशत्&rsquo; (ऋ० १०।१३६।४)। इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह। &lsquo;यानि तस्याः (शम्याः) वकाशानि दिव्यरूपाण्यमन्यत&rsquo; (भा० वि० ५।२०)। वकाशानि अवकाशानि सुषिरस्थानानि कोटराख्यानि।  कील्  कील् (कील बन्धने)। &lsquo;क्षुत्पिपासावकीलनम्&rsquo; (भा० आश्व० ४५।३)। अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही।  कुत्स्  कुत्स् (कुत्स अवक्षेपणे)। &lsquo;कुल्माषांश्चिदाहरेत्यवकुत्सिते&rsquo; (नि० १।४।१४)। अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह।  कृत्  कृत् (कृती छेदने)। &lsquo;एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥&rsquo; (भा० स्त्री० १६।१)। अवकर्तनं युद्धभूमिः। &lsquo;सन्दर्याग्रे स्वभार्यायाः कर्णनासावकर्तनम्&rsquo; (राज० ७।८९२)। अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्। &lsquo;इयं वस्त्रावकर्तेन संवीता चारुहासिनी&rsquo; (भा० वन० ६२।२२)। वस्त्रावकर्तो वस्त्रखण्डः। &lsquo;कृष्णाजिनग्रीवा एवावकृत्य प्रत्यानह्यति&rsquo; (श ० ब्रा० ३।३।४।८)। अवकृत्य=अपच्छिद्य। &lsquo;निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…&rsquo; (भा० आदि० १७८।१९-२०)। अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह।  कृश्  कृश् (कृश तनूकरणे)। &lsquo;न यं जरन्ति शरदो न मासा न द्याव इन्द्रमवकर्शयन्ति&rsquo; (ऋ० ६।२४।७)। नावकर्शयन्ति ईषदपि न कृशी कुर्वन्ति। अवोऽल्पार्थे।  कृष्  कृष् (कृष विलेखने)। &lsquo;कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्&rsquo; (भा० सभा० ५।७३)॥ नावकर्षसि=न निष्कासयसि=न बहिष्करोषि। अपकर्षसीति पाठान्तरम्। &lsquo;प्राकृष्यमाणः कलिना सौहृदेनावकृष्यते&rsquo; (भा० वन० ६२।२६)। अवकृष्यते=हीयते। &lsquo;प्रतिकर्तुं प्रकृष्टस्य नावकृष्टेन युज्यते&rsquo; (रा० ४।१७।४७)। अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः। &lsquo;अवकृष्टोत्तरासङ्गः कृशो धमनिसन्ततः&rsquo; (भा० वन० १२।१४)। अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः। &lsquo;पणो देयोऽवकृष्टस्य षडुत्कृष्टस्य वेतनम्&rsquo; (मनु० ७।१२६)। अवकृष्टस्य गेहादिसंमार्जकोदकवाहादेः कर्मकरस्येति कुल्लूकः। &lsquo;मामग्रासनतोऽवकृष्टमवशम्&rsquo; (मुद्रा० १।१२)। अवकृष्टमधः पातितम्। &lsquo;नखावकृष्टेऽत्यर्थं पिण्डकाः सदाहपाका भवन्ति&rsquo; (सूश्रुत० २।२९१।१)। नखावकृष्टे=नखस्याधोभागे। &lsquo;पादावकर्षणसन्धानैः&rsquo; (भा० द्रोण० १४२।४५)। पादावकर्षणम्=पादयोर्नीचैः कर्षणम्। &lsquo;न सन्तु यदुवीराणां दारा हारावकर्षिताः&rsquo; (पारिजात० १३।४४)। अवतारितहाराः, अवरोपितमौक्तिकमालाः। &lsquo;ध्रुवां चावकृष्टे ऽनुपूर्वम्&rsquo; (का० श्रौ० २।८।१३)। अवकृष्टे ऽधोदेशे।  कॄ  कॄ (कॄ विक्षेपे)। &lsquo;पुनः पुनः कुत्सयन्तं तु विगृह्यादितो ग्रन्थेनावकिरेत्&rsquo; (का० सं० विमान० शिष्योप०)। &lsquo;अवाकीर्यत कनीयांसौ रतोमावुपाश्नुत, यज्ञावकीर्णा हि&rsquo; (पञ्चविंश० ब्रा०)। &lsquo;ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः&rsquo; (भा० वन० १७५।१६)। आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्। &lsquo;महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्&rsquo; (रा० २।३०।१३)॥ उक्तोऽर्थः। &lsquo;असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते&rsquo; (भा० पु० ७।१।५९)। अवकीर्यते=क्षरति=नश्यति। &lsquo;(तम्) अवाकिरन् बाललताः प्रसूनैः&rsquo; (रघु० २।१०)। तस्योपरि निचिक्षिपुरित्यर्थः। &lsquo;अवाकिरन् शरान्&rsquo; (भा० वन० २१।३०)। अवाकिरन्=प्रास्यन्। &lsquo;यो ब्रह्मचार्यवकिरेत्&rsquo; (तै० आ० २।१८)। रेतः सिञ्चेत् स्त्रियाम्। &lsquo;वाससाऽऽच्छादयामास माल्येनावचकार च&rsquo; (रा० ४।१४।२३)। अवचकार=माल्यं तस्योपरि निचिक्षेप। &lsquo;अवकिरते हस्ती स्वयमेव&rsquo; (पा० ३।१।८७)। भुव्यात्मानं प्रसारयतीत्यर्थः। &lsquo;सप्तद्वारावकीर्णां च न वाचमनृतां वदेत्&rsquo; (मनु० ६।४८)। चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः। &lsquo;अवकीर्णः सुगुप्तश्च न वाचा ह्यप्रियं वदेत्&rsquo; (भा० शां० २७८।८)। अवकीर्णः (मूढैः) पांसुभिश्छन्नः, धिक्कृत इत्यर्थः। &lsquo;तीर्थान्य् अवकीर्णानि तपस्विभिः&rsquo; (भा०)। अत्रावोऽस्थाने। आङ् इति तु स्थाने स्यात्। &lsquo;किमपैति रजोभिरौर्वरैरवकीर्णस्य मणेर्महार्घता&rsquo; (शिशु० १६।२७)। अत्र कविना भारतप्रयोगोऽनुकृतः। स एव च दोषः। &lsquo;अवकीर्णस्त्वहं कुन्त्या सूतेन च विवर्धितः&rsquo; (भा० भीष्म० १२२।२४)। अवकीर्णः=प्रास्तः=(जलेऽन्तर्) निक्षिप्तः। &lsquo;पुत्रं सर्वगुणोपेतमवकीर्णं जले पुरा&rsquo; (भा० शां० १।२२)। उक्तोऽर्थः। &lsquo;वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्&rsquo; (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। अवकीर्णः=सिक्तरेताः। &lsquo;अवकीर्णिव्रतं चरेत्&rsquo; (लौ० गृ० १।३३)। अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)। &lsquo;अवकीर्णी भवेद् गत्वा ब्रह्मचारी तु योषितम्&rsquo; (याज्ञ० ३।२८०)। चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः। &lsquo;गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः&rsquo; (बौ० ध० २।७।१०)॥ &lsquo;स्वानि वासांसि… अवकीर्योत्तराणि सभायां समुपाविशन्&rsquo; (भा० सभा० ६८।३९)। अवकीर्य=अवरोप्य=अवतार्य। &lsquo;सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती&rsquo; (भा० अदि० ७४।७०)। अवकीर्य=प्रास्य=भुवि निक्षिप्य। &lsquo;अवकर इत्येके&rsquo; (गौ० ध० ३।५।१३)। सख्यादिगमनेऽवकरो दोष इत्युज्ज्वला। &lsquo;वर्चस्केऽवस्करः&rsquo; (रा० ६।१।१४८)। अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति। &lsquo;अवाकीर्षत&rsquo; (पञ्च० ब्रा० १७।४।३)। अवकीर्णिनो ऽभवन्नित्यर्थः। &lsquo;क्रोधं कृत्वा समभ्येत्य मम श्मश्रूण्यवाकिरत्&rsquo; (शिवपु० २।४।१५।३१)। अवाकिरत्। अपाहरत् अवाकृन्तत्। &lsquo;अवकीर्यैव भ्रातृव्यान्&rsquo; (तै० ब्रा० १।१।२।६)। अवकीर्य विनाश्य। &lsquo;न तत्पदमुपादेयं कविनाऽवकरो हि सः&rsquo; (व्यक्ति० २।६७)। अवकरोऽपभ्रंशः, दुष्टः शब्दः।  क्लृप्  क्लृप् (कृपू सामर्थ्य )। &lsquo;न हि तदवकल्पते यद् ब्रूयादिदमहं सत्यादनृतमुपैमीति&rsquo; (श० ब्रा० १।१।१।६)। नावकल्पते न युज्यते। &lsquo;न हि तदवकल्पते यदुत्तरवेदावग्निहोत्रं जुहुयात्&rsquo; (श० ब्रा० २।५।२।४८)। &lsquo;तद् यदृक्शो न तदवकल्पते&rsquo; (ऐ० ब्रा० ६।२)। न संभवतीत्यर्थः। &lsquo;न वा एतस्यानिष्टक आहुरवकल्पते&rsquo; (तै० सं० ५।४।१०।३)। उक्तोऽर्थः। &lsquo;इतश्च न प्रधानस्य प्रवृत्तिरवकल्पते&rsquo; (ब्र० सू० शां० भा० २।२।८)। नावकल्पते, न घटते, न युज्यते, न संभवति। &lsquo;तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।&rsquo; (भा० पु० ६।१७।२३)॥ अवकल्पते=कल्पते=अलं भवति। &lsquo;नार्थोऽवेन। तां मा यज्ञेऽवकल्पय&rsquo; (श० ब्रा० १।८।१।९)। अवकल्पय=उपयुङ्क्ष्व। &lsquo;नाह पुराऽवभृथात् पुनर्दीक्षामवाकल्पयन्&rsquo; (देवाः) (श० ब्रा० ३। ४।३।१)। अवाकल्पयन्=प्राकल्पयन्=समपादयन्=निरवर्तयन्। &lsquo;तेभ्यः प्रातः सवनेऽवाचिवाल्पयिषन्&rsquo; (ऐ० ब्रा० ३।३०)। अवक्लृप्तिः संभावनेति भट्टभास्करः। समभावयन्नित्यर्थः। &lsquo;जातु तत्रभवान्वृषलं याजयेन्नावकल्पयामि&rsquo; (पा० ३।३।१४७)। सूत्रे वृत्तिः। न संभावयामीत्यर्थः। &lsquo;तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु&rsquo; (श० ब्रा० २।१।४।२)। अनवक्लृप्तमनुचितम्। &lsquo;अनवक्लृप्ता तस्यैषा भवति&rsquo; (अष्टमी सामिधेनी) (श० ब्रा० १।४।१।३७)। अलब्धावकाशा भवतीत्याह। &lsquo;नावकल्प्यमिदं ग्लायेद् यत् कृच्छ्रेषु भवानपि&rsquo; (भट्टि० १९।१७)। नावकल्प्यं न संभाव्यम्। &lsquo;ततः कारणभावोपि बीजादेर्नावकल्पते&rsquo; (तत्त्वसं० १३)। नावकल्पते नोपपद्यते न संभाव्यते। &lsquo;शूद्रो यज्ञेऽनवक्लृप्तः&rsquo; (तै० सं० ७।१।१।६)। अनवक्लृप्तोऽनधिकृतः।  क्रन्द्  क्रन्द् (क्रदि आह्वाने रोदने च)। &lsquo;अवक्रन्द दक्षिणतो गृहाणाम्&rsquo; (ऋ० २।४२।३)। मन्दं वाश्यस्व, अनुच्चै रुवीहि इत्युक्तं भवति। &lsquo;क्रन्दते स्वाहाऽवक्रन्दाय स्वाहा&rsquo; (वा० सं० २२।७)। यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह। &lsquo;उत्सादेन जिह्वामवक्रन्देन तालुम्&rsquo; (तै० सं० ५।७।१२।४३)।  क्रम्  क्रम् (क्रमु पादविक्षेपे)। &lsquo;न हि परलोकादेत्य सत्त्वं गर्भमवक्रामति&rsquo; (चरक० शरीर० ३।९)। अवक्रामति=अवतरति। अवशब्दोऽधोर्थे। &lsquo;जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति&rsquo; (का० सं० शरीर० गर्भाव०)। उक्तपूर्व एवार्थः। &lsquo;वज्रेणैवैनमवक्रामति&rsquo; (श० ब्रा० १३।१।२।९)। अभिभवतीत्यर्थः। &lsquo;नमो वरुणायेति वाचयत्यपोऽवक्रमयन्&rsquo; (का० श्रौ० १०।८।२३)। यजमानमुदकमध्ये प्रवेशयन्नित्याह। &lsquo;अवक्रामन्तः प्रपदैरमित्रान्&rsquo; (ऋ० ६।७५।७)। चरणाग्रैरवताड यन्तः, अधस्पदं कुर्वन्त इत्यर्थः। &lsquo;प्रतूर्वन्नेह्यवक्रामन्नशस्तीः&rsquo; (श० ब्रा० ६।३।२७)। अनन्तरोदीरित एवार्थः। &lsquo;तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते&rsquo; (तै० सं० ६।४।७।३)। &lsquo;अभिक्रामं सायं जुहोत्यवक्रामं प्रातः&rsquo; (आप० श्रौ० ६।३।१०५)। अवक्रम्यावक्रम्य पश्चात् सृत्वेत्यर्थः। &lsquo;वज्रेणैव पाप्मानं भ्रातृव्यमवक्रामति&rsquo; (तै० ब्रा० ३।८।४।२)। अवक्रामति अधस्पदं करोति, न्यक् करोति। &lsquo;अग्नाविष्णू मा वामवक्रमिषम्&rsquo; (तै० सं० १।१।१२)। अवक्रम्य अधस्पदं कृत्वा मा गामित्याह। &lsquo;मा नो अज्ञाता वृजना दुराध्यो माऽशिवासो अवक्रमुः&rsquo; (ऋ० ७।३२।२७)। उक्तोऽर्थः। &lsquo;अथातो गर्भावक्रान्तिशारीरं व्याख्यास्यामः&rsquo; (सुश्रुत० शारीर० ३।१)। अवक्रान्तिरुपगमनमवतरणम्।  क्री  क्री (डुक्रीञ् द्रव्यविनिमये)। &lsquo;ब्राह्मणं क्षत्रियं वा सहस्रेण शताश्वेनावक्रीय&rsquo; (शां० श्रौ० १६।१०।१०)। उपभोगार्थं भाटकेनादायेत्यर्थः। &lsquo;विक्रयावक्रयाधानयाचितेषु पणान्दश&rsquo; (याज्ञ० २।२३८)। अवक्रीणीतेऽनेनेत्यवक्रयः पिण्डक उच्यते (काशिका)। &lsquo;अवक्रयो भाटकम्। अवक्रयः&rsquo; (पा० ४।४।५०)। पिण्डको राजग्राह्यं द्रव्यम्। &lsquo;प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः&rsquo; (कौ० अ० २।३६।२३)। अवक्रयिणो भाटकेन गृहीतगृहस्य।  क्रुश्  क्रुश् (क्रुश आह्वाने रोदने च)। &lsquo;अवक्रुष्टः कोकिलयाऽवकोकिलः।&rsquo; (स्वरेण) अधिक्षिप्तो न्यक्कृतः।  क्वथ्  क्वथ् (क्वथे निष्पाके)। अवक्वाथो न्यूनः क्वाथः।  क्षर्  क्षर् (क्षर संचलने) &lsquo;अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य&rsquo; (पाणिं गृह्णीयात्) (आश्व० गृ० १।२०)। निगदव्याख्यातम्।  क्षल्  क्षल् (क्षल शौचकर्मणि)। शिरोवक्षालनम्=शिरसोम्भसि निमज्जनम्।  क्षि  क्षि (क्षि हिंसायाम्)। &lsquo;तां तेन वाऽवक्षिणुयात्&rsquo; (लाट्या० श्रौ० ४।३।१६)। अपाकुर्यादित्यर्थः।  क्षिप्  क्षिप् (क्षिप प्रेरणे)। &lsquo;अव क्षिपो दिवो अश्मानमुच्चा&rsquo; (ऋ० २।३०।५)। अवक्षिप=अधस्तात् प्रेरय=अधः पातय। &lsquo;अव क्षिपन्ति स्रुग्भाण्डान्&rsquo; (रा० २।११६।१७)। अवस्कन्दयन्तीत्यर्थः। &lsquo;सात्वताऽभिसृते द्रोणे धृष्टद्युम्नमवाक्षिपन्&rsquo; (भा० द्रोण० ९७।३६)। अपनीतवन्त इत्यर्थः। &lsquo;अयाज्ययाजनाध्यापने नियुक्तममृष्यमाणं राजाऽवक्षिपेत्&rsquo; (कौ० अ० १।१०)। धिक्कुर्यादित्यर्थः। &lsquo;अवाक्षिपद् वासुदेवम्&rsquo; (भा० सभा० २६।३२)। अवामानयद् अध्यक्षिपदित्यर्थः। &lsquo;शिर उत्क्षिप्य नागस्य पुनः पुनरवाक्षिपत्&rsquo; (भा० आदि० १८।१५)। अधोऽक्षिपदित्यर्थः। &lsquo;शृतं कृण्वन्त इह मावचिक्षिपन्&rsquo; (अथर्व० १८।४।१२)। अवक्षिप्तमवकीर्णं मा स्म कुर्वन्नित्यर्थः। &lsquo;अवक्षिपन्नर्क उल्कामिव द्योः&rsquo; (ऋ० १०।६८।४)। अवक्षिपन् भ्रंशयन्, अधःपातयन् इत्यर्थः। &lsquo;अवक्षेपणे कन्&rsquo; (पा० ५।३।९५)। अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः। &lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)। अवक्षेप्तुं कल्पयितुं विधातुं स्थिरीकर्तुमित्यनर्थान्तरम्। &lsquo;अवक्षिप्तावधूतानामसीनां वीरबाहुभिः&rsquo; (भा० भीष्म० ४६।१७)। अवक्षिप्तानामधोमुखं पातितानाम्। &lsquo;सम्भग्नस्फुटितगात्रमवक्षिप्तं विद्यात्&rsquo; (कौ० अ० ४।६)। अवक्षिप्तम् अधः पातितम्। &lsquo;सूक्ष्मवस्त्राण्यवक्षिप्य मुनिवस्त्राण्यवस्त ह&rsquo; (रा० २३७।७)। अवक्षिप्य=अवतार्य। &lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)॥ अवक्षेप्तुं समर्पयितुम् इति नीलकण्ठः।  क्षु  क्षु (टुक्षु शब्दे)। &lsquo;पक्षिजग्धं गवाघ्रातमवधूतमवक्षुतम्&rsquo; (मनु० ५।१२५)। अवक्षुतम्=उपरिकृतक्षुतम्। उपसर्गवशात्सकर्मकत्वम्। &lsquo;अवक्षुतावरुदितं तथा श्राद्धे च वर्जयेत्&rsquo; (भा० अनु० ९१।४१)। &lsquo;द्विषदन्नं नगर्यन्नं पतितान्नमवक्षुतम्&rsquo; (मनु० ४।२१३)। उक्तपूर्व एवार्थः। न भुञ्जीतेत्यनुषङ्गः।  क्षुद्  क्षुद् (क्षुदिर् सम्पेषणे)। &lsquo;तण्डुलानवक्षुद्य&rsquo; (सुश्रुत० १।१६३।१३)। अवक्षुद्य अवहत्य। अवमृद्य सम्पिष्य।  क्ष्णु  क्ष्णु (क्ष्णु तेजने)। &lsquo;ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्&rsquo; (ऋ० १०।२३।२)। अवक्ष्णौमि=प्रमार्ज्मि।  खण्ड्  खण्ड् (खडि मन्थे, खडि भेदने)। &lsquo;विद्यत्यवखण्डयति विनाशयति पाप्मनः&rsquo; (बृ० उ० ५।७ इत्यत्र शां० भा०)। &lsquo;अर्धयाममात्रावखण्डितायां विभावर्याम्&rsquo; (काद०)। अवखण्डिता=अतीता। &lsquo;अहर्निशासंस्थां यथावदवखण्डिताम्&rsquo; (मार्क० पु० १६।७०)। मध्ये त्रुटितां भग्नाम् इत्याह।  ख्या  ख्या (ख्या प्रकथने)। &lsquo;आदित्या अव हि ख्यताधि कूलादिव स्पशः&rsquo; (ऋ० ८।४७।११)। (यूयम्) अवख्यत=अधःपश्यत। &lsquo;तं ते दुश्चक्षा माऽवख्यन्&rsquo; (तै० सं० ३।२।१०।२)। मा दर्शन्नित्यर्थः। &lsquo;तद्धैके यजमानमवख्यापयन्ति&rsquo; (आज्यम्) (श० ब्रा० १।३।१।२६)। एकेषां दर्शनं यजमान आज्यमवेक्षेत न ऋत्विग् इत्युक्तं भवति।  गण्  गण् (गण संख्याने)। &lsquo;पर्वतीय इति माऽवजीगणः&rsquo; (कि० १३।६७)। ममानादरं मा कार्षीरित्यर्थः। &lsquo;अवगणितखलीनाकर्षणः&rsquo; (पञ्चत० ५)। अवगणितमवधीरितमुपेक्षितं खलीनस्याकर्षणं येन सः। &lsquo;कुम्भपातमात्रगतजीवितं तं नकुलं तत्रैवावगणय्य&rsquo; (पञ्चत०)। सावहेलं तत्रैव विहायेत्यर्थः।  गम्  (गम्लृ गतौ)। &lsquo;अञ्जः समुद्रमवजग्मुरापः&rsquo; (ऋ० १।३२।२, अथर्व० २।५।६)। अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः। &lsquo;हारिद्रवेव पतथो वनेदुप सोमं सुतं महिषेवाव गच्छथः&rsquo; (ऋ० ८।३५।७)। सोममवगच्छथः=अवतीर्य सोममुपेथः। &lsquo;नैनं घ्नन्ति पर्यायिणो न सन्नाँ अवगच्छति&rsquo; (अथर्व० ६।७६।४)। अवगच्छति=नीचैर्गच्छति=नमति। &lsquo;विश्वेह देवौ सवनाऽव गच्छतम्&rsquo; (ऋ० ८।३५।४)। विश्वा सवनान्यभिवर्तेथाम् इत्याह। &lsquo;(यः) बृहस्पतिं मनसाऽवगच्छात्&rsquo; (अथर्व० ४।१।७)। अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति। &lsquo;अव शादेषु गच्छति (वाजी)&rsquo; (ऋ० ९।१५।६)। शादेषु नवतृणेष्ववाङ्मुखः सन् गच्छतीत्याह। &lsquo;कुतो युद्धं जातु नरोऽवगच्छेत्&rsquo; (भा० उ० २६।३)। अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः। &lsquo;यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः&rsquo; (कौ० सू० १२३)। उपर्यवपतेयुरित्यर्थः। &lsquo;कथ शान्तमित्यभिहिते श्रान्त इत्यवगच्छति मूर्खः&rsquo; (मृच्छक०)। अवगच्छति=जानाति। &lsquo;तत्तदेवावगच्छ त्वं मम तेजोंशसम्भवम्&rsquo; (गीता० १०।४१)। उक्तोऽर्थः। &lsquo;तदैव ध्यानादवगतोऽस्मि&rsquo; (शा० ७)। कर्तरि क्तः। अवगतवानस्मि। &lsquo;अपाञ्चमिन्द्र तं कृत्वाऽथेममिहाव गमय&rsquo; (अथर्व० ३।३।६) इतोऽभिवर्तयेत्यर्थः। &lsquo;आदित्या विश्वमवगमयन्ति।&rsquo; (तै० सं० २।३।१।५)। अवगमयन्ति प्रापयन्ति। विरुद्धार्थमवगमयति। बोधयतीत्यर्थः। &lsquo;कतमेन दिग्विभागेनावगन्तव्यम्&rsquo; (तन्त्रा० २।२)। इहावशब्दोऽस्थाने। गन्तव्यमित्येव साधु। &lsquo;न भवति महिमा विना विपत्तेरवगमयन्निव पश्यतः पयोधिः&rsquo; (भट्टि० १०।७२)। अवगमयन्=बोधयन्। &lsquo;यदि कामयेत योऽवगतः सोऽपरुध्यताम्&rsquo; (तै० सं० ६।६।५)। अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः।  गर्ह्  गर्ह् (गर्ह गल्ह कुत्सायाम्)। &lsquo;कृपणं चास्थिरं बाल्ये वृद्धभावेऽवगर्हितम्&rsquo; (रा० २।२१।१९)। अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति।  गल्  गल् (लौकिकोऽयं धातुरवस्रंसने स्यन्दने वा वर्तते)। &lsquo;सौवर्णं वलयमवागलत्कराग्रात्&rsquo; (शिशु० ८।३४)। अवास्रंसत=अभ्रंशत।  गाह्  गाह् (गाहू अवलोडने)। &lsquo;अस्यां नद्यां सुपुण्यायां यथेष्टम्…अवगाह्यताम्&rsquo; (भा० वन० ९९।३३)। अवतीर्य स्नायताम् इत्यर्थः। &lsquo;स्वप्नेऽवगाहतेऽत्यर्थं जलम्&rsquo; (याज्ञ० १।२७२)। अवगाहते=निमज्जति। &lsquo;सम्प्राप्य पण्डितः कृच्छ्रं प्रज्ञामेवावगाहते&rsquo; (रा० ३।६८।५३)। विचारमग्नो भवति, कृच्छ्रवारणोपायं चिन्तयतीत्याह। &lsquo;वारिकोष्ठेऽवगाहयेत्&rsquo; (सूश्रत० २।५५०।११)। &lsquo;जलावगाहक्षणमात्रशान्ता&rsquo; (रघु० ५।४७)। जलावगाहः=जले निमज्जनम्। &lsquo;सकलशास्त्रावगाहगम्भीरबुद्धिः&rsquo; (काद०)। अवगाहः=(शास्त्रे) गभीरप्रवेशः। &lsquo;उपनाहोऽवगाहश्च परिषेकस्तथाष्टमः&rsquo; (का० सं० २३।२६)। अवगाहः=स्वेदभेदः। &lsquo;अवगाढा च पीता च (गङ्गा) पुनात्या सप्तमं कुलम्&rsquo; (भा० वन० ८५।९३)। अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः। &lsquo;सलिलमवगाढो मुनिजनः&rsquo; (स्वप्न० १।१६)। अवतीर्णः, निमग्नः। &lsquo;अभ्युन्नता पुरस्तादवगाढा जघनगौरवात् पश्चात्&rsquo; (पदपङ्क्तिः) (शा० ३।८)। अवगाढा मग्ना, न्यग्भावं गता, न्यक्ना। &lsquo;अवगाढं भवत्यग्रे विपरीतं तु योषितः।&rsquo; (बृ० श्लो० सं० ९।२४)। उक्तोऽर्थः। &lsquo;अवगाढः सुदुष्पारं शोकसागरमब्रवीत्&rsquo; (रा० २।६०।२७)। अवगाढः प्रविष्टः=अवतीर्णः=मग्नः। &lsquo;अमृतह्रदमिवावगाढोस्मि&rsquo; (शा० ७)। &lsquo;जलावगाढस्य वनद्विपस्य&rsquo; (मृच्छ० २)। सुदूरमवगाढया। &lsquo;शक्त्या निर्भिन्नहृदयः&rsquo; (रा० ६।८०।३७)। सुदूरमवगाढया=सुदूरमन्तः प्रविष्टया। &lsquo;अवगाढा द्विषन्तो मे सुखी वातोऽभिवाति माम्&rsquo; (भा० वि० ६८। ७५)। अवगाढाः पराभूताः। &lsquo;पूर्वापरौ तोयनिधी वगाह्य&rsquo; (कु० १।१)। वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः। &lsquo;तमोपहन्त्रीं तमसां वगाह्य&rsquo; (रघु० ७।४०)। तमसां नदीमवगाह्य तत्र स्नात्वेत्यर्थः। &lsquo;विमानशृङ्गाण्यवगाहमानः&rsquo; (घोषः) (कु० ७।४०)। आक्रामन्, व्याप्नुवन्नित्यर्थः। &lsquo;सूत्रेणानवगाढमनतिशिथिलं च बद्ध्वा।&rsquo; (सुश्रुत० १।१६।१४)। अनवगाढं नातिदृढम्।  गुण्ठ्  गुण्ठ् (गुठि इत्यपरे, वेष्टनेऽर्थे )। &lsquo;पिचुप्लोतयोरन्यतरेणावगुण्ठ्य&rsquo; (सुश्रुत० १।५७।४)। वेष्टयित्वेत्यर्थः। &lsquo;रजनीतिमिरावगुण्ठिते पुरमार्गे&rsquo; (कु० ४। ११)। &lsquo;तिमिरावगुण्ठिते=तमसाऽऽच्छादिते। पांशुपादावगुण्ठिताः&rsquo; (भा० वन० २००।३४)। पांसुभिरवकीर्ण चरणा इति विवक्षति।  गुर्  गुर् (गुरी उद्यमने)। &lsquo;न कदाचिद् द्विजे तस्माद् विद्वानवगुरेदपि। न ताडयेत्तृणेनापि…&rsquo; (मनु० ४।१६९)॥ अवगुरेत्=हननेच्छया दण्डमुद्यच्छेत्। &lsquo;अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते&rsquo; (मनु० ११।२०६)॥ उदितोऽर्थः। &lsquo;ब्राह्मणायावगुर्यैव&rsquo; (मनु० ४।१६५)।  गुह्  गुह् (गुहू संवरणे)। &lsquo;या ममोद्विजते नित्यं सा मामद्यावगूहते&rsquo; (पञ्चत० ४)। अवगूहते=उपगूहते=आश्लिष्यति। &lsquo;वृद्धमिव पतिं प्रमदा नेच्छत्यवगूहितुं लक्ष्मीः&rsquo; (तन्त्रा० २।३।९०)। अवगूहितुम् उपगूहितुम्।  गॄ  गॄ (गॄ निगरणे) &lsquo;एवानेवाव सागरत्&rsquo; (अथर्व० १६।७।४)। को रोमन्थो नाम। &lsquo;उद्गीर्णस्य वा अवगीर्णस्य वा मन्थो रोमन्थः&rsquo; (३।१।१५ सूत्रभाष्ये)। अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)। &lsquo;अवगिरते ग्रासम्&rsquo; (पा० १।३।५१ सूत्र वृत्तिः)। निगिरतीत्यर्थः। &lsquo;अवगिरमाणैश्च पिशाचैर्मांसशोणितम्&rsquo; (भट्टि० ८।३०)। अवगिरमाणैः=निगिलद्भिः। &lsquo;हृतापि ते हं न जरां गमिष्ये आज्यं यथा मक्षिकयाऽवगीर्णम्&rsquo; (रा० ३।४७।४८)। अवगीर्णं निगीर्णम् अभ्यवहृतम्। &lsquo;या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः&rsquo; (अमरु० ७७ इत्यत्रार्जुनवर्मदेवकृतायां टीकायाम्)। नावगिरेत् नास्वादेत।  गै  गै (के गै शब्दे)। &lsquo;अवगीतः ख्यातगर्हण इत्यमरः।&rsquo; अवगीतं जन्ये स्याद् इति च सः। &lsquo;अवगीतां गमिते दशामिमाम्&rsquo; (कि० २।७) अवगीताम्=निन्दिताम्। &lsquo;प्रकृत्या कल्याणी मतिरनवगीतः परिचयः&rsquo; (उत्तर० २।२)। अनवगीतः=अनवद्यः। &lsquo;अवगीतमिदं रूपम्&rsquo; (प्रतिज्ञा० ४।८)। निन्दितमित्यर्थः। &lsquo;अवगीतमिदं सर्वमावाभ्यां भक्तकाननम्&rsquo; (हरि० २।८।९)। भुक्तकाननमिति पाठान्तरम्।  ग्रह्  ग्रह् (ग्रह उपादाने)। &lsquo;दासेति दक्षिणानवगृह्णीयात्&rsquo; (रश्मीन्) (लाट्या० श्रौ० २।८।१३)। शिथिली कुर्यादित्याह। नृमणाः। पितृयाणम्। &lsquo;अत्र हि ऋकारोऽवगृह्यते&rsquo; (पा० ८।४।२६ सूत्रे वृत्तौ)। अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः। &lsquo;वातमूत्रपुरीषरेतांस्यवगृह्णाति&rsquo; (चरक० सू० २६।४३)। बद्धानि करोतीत्यर्थः। &lsquo;स्वामिनमवशमवगृह्णन्ति&rsquo; (दशकु०)। वशे कुर्वन्तीत्यर्थः। &lsquo;अनुग्रहावग्रहयोर्विधाता&rsquo; (शिशु० १।७१)। अवग्रहो निग्रहः। &lsquo;संसारावग्रहः&rsquo; (मालती०)। संसाररूपो बन्धः। &lsquo;प्रसह्य रक्षोभिरवग्रहं च&rsquo; (रा०)। अवग्रहो बन्धः। &lsquo;परस्परावग्रहनिर्विकारौ&rsquo; (माल० ५।१४)। अवग्रहो निरोधः संयमः। &lsquo;वृष्टिर्भवति सस्यानामवग्रहविशोषिणाम्&rsquo; (रघ० १।६२)। अवग्रहो वर्षप्रतिबन्धः। &lsquo;सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण&rsquo; (पा० १।१।२७ सूत्रभाष्ये कैयटः)। अवग्रहः क्रोडीकार इत्युद्द्योतः। &lsquo;अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।** &lsquo;योऽवग्रहोऽहं ममेत्येतस्मिन्योजितस्त्वया&rsquo; (भा० पु० ३।२५।१०)। अवग्रहो दुराग्रहो निर्बन्धः। &lsquo;देवनीथं शंसति पदावग्राहम्&rsquo; (ऐ० ब्रा० ६।३५)। पदान्यवगृह्येत्यर्थः। पदावग्राहमिति णमुलन्तम्। &lsquo;यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्&rsquo; (ऐ० ब्रा०)। अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः। &lsquo;मन्दोपि नाम न महानवगृह्य साध्यः&rsquo; (शिशु० ५।४९)। अवगृह्य=दण्डयित्वा। स्थिरं विरोधमास्थाय वेत्यर्थः स्यात्। &lsquo;गान्धारीं विदुरं चैव समाभाष्यावगृह्य च&rsquo; (भा० आश्रम० १८।४)। &lsquo;व्याधिर्मनोवपुरवग्रहः&rsquo; (अग्निपु० ३३९।३३)। &lsquo;अवगृह्य पादाभ्याम्&rsquo; (सुश्रुत० १।१०१।५)। अपबाध्य, निपीड्येति वा। &lsquo;अवग्राहस्ते वृषल भूयात्&rsquo; (पा० ३।३।४५)। अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य (श० क० द्रु०)। &lsquo;द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते&rsquo; (कौ० अ० १।१५।३७)। अवगृह्यते वशे क्रियते, वशंवदतां नीयते। &lsquo;पार्श्वे तस्यावगृह्णाति शयानस्य समीरणः&rsquo; (चरक० चि० अ० २१)। अवगृह्णाति पीडयति। &lsquo;तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः&rsquo; (कौ० अ० ३।१।१३)। अवगृहीत उपरुद्धः, प्रतिरुद्धप्रसरः। &lsquo;इक्ष्वाकुसिंहावगृहीतदेहः&rsquo; (रा० ६।१०९।१०)। अवगृहीतदेहः=दारितशरीरः। &lsquo;ते ह्यस्य सर्वस्वमवगृह्य स्वामिवत् प्रचरन्ति&rsquo; (कौ० अ० १।८।२१)। अवगृह्य वशे कृत्वा। &lsquo;मन्दोपि नाम न महानवगृह्य साध्यः&rsquo; (शिशु० ५।४९)। अवगृह्य निगृह्य। &lsquo;घृतस्यावग्रहं चक्रे दिनानि कतिचिच्चिकित्सकः&rsquo; (बृ० क० को० ५९।१२)। अवग्रहस्त्यागः, परिहारः। &lsquo;…मधुमद्यपलस्य च। अवग्रहं विधायासौ&rsquo; (बृ० क० को० ५९।२०)। &lsquo;अवग्रहितसस्यश्रीरुल्ललास यथाम्बुदात्&rsquo; (स्कन्द पु० का० ४।४९।४४)। जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्। &lsquo;दासानो दक्षिणानवगृहाण&rsquo; (पञ्च० ब्रा० १।७।९)। अवगृहाण नियच्छ। दासानुर्देवविशेष इति सायणः।  ग्लै  ग्लै (ग्लै हर्षक्षये)। &lsquo;नेमव ग्लापयन्ति&rsquo; (ऋ० १।१६४।१०)। नैनं ग्लानं श्रान्तं कुर्वन्ति।  घट्ट्  घट्ट् (घट्ट चलने)। &lsquo;द्वाराणि समुपावृण्वन् कपाटान्यवघट्टयन्&rsquo; (रा० ५।१५।१०)। परतः प्रैरयन् पराणुदन्। &lsquo;जलौकोव्रणान्मधुनावघट्टयेत्&rsquo; (सुश्रुत० १।४२।१७)। लिम्पेत्, उपदिह्यात्। &lsquo;दर्व्या सततमवघट्टयन्&rsquo; (चरक० विमान० ७।३०)। चलयन्, क्षोभयन् इत्यर्थः। &lsquo;शिरोभिश्चावघट्टनैः&rsquo; (भा० वि० १३।२९)। अन्योन्यमवताडनैरित्यर्थः। &lsquo;सुरूपवर्णा बहवः क्रव्यादैरवघट्टिताः&rsquo; (भा० स्त्री० १६।३६)। उक्तोऽर्थः।  घुष्  घुष् (घुषिर् अवशब्दने, शब्दे इत्यन्ये)। &lsquo;अवघुष्टे समाजे च&rsquo; (भा० आदि० १३४।१०)। वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्। अस्ति चात्रार्थे भारते प्रयोग:&ndash; &lsquo;अवघुष्टं च यद् भुक्तम्&rsquo; (भा० अनु० २३।५)।  घृष्  घृष् (घृषु सङ्घर्षे)। &lsquo;मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्&rsquo; (पञ्चत० १।३३७)॥ अवखातानि भवन्तीत्याह। &lsquo;सलिलैः शुद्धैरेतेषां गोबालैश्चावघर्षणम्।&rsquo; (याज्ञ० ३।६०)। अवघर्षणं मर्दनपूर्वकं शोधनम्।  घ्रा  घ्रा (घ्रा गन्धोपादाने)। &lsquo;बृहस्पतेर्भागमवजिघ्रत&rsquo; (वा० सं० ९।९, १९)। आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह। &lsquo;स्त्रियै मूर्धानमेवावजिघ्रति&rsquo; (पा० गृ० १।१८)। मुखेन स्पृशति, चुम्बति वा। &lsquo;मूर्धनि त्रिरवघ्राय&rsquo; (आश्व० गृ०)। &lsquo;अवघ्रातश्च मूर्धनि&rsquo; (रा० २।२०।२१)। &lsquo;मनुष्यैरवघ्रातमन्यैर्वाऽमेध्यैः&rsquo; (आप० ध० १।५।१७।५)। अवघ्रातमदूराद् घ्रातमिति वृत्तिः। &lsquo;समशो वा प्रतिविभज्यावघ्रेण भक्षयित्वा&rsquo; (आप० श्रौ० ८।४।१६।३)। अवघ्रोऽवघ्राणम्। उक्तोऽर्थः। &lsquo;अवघ्रेयमेव, तन्नेव प्राशितं नेवाप्राशितम्&rsquo; (तै० ब्रा० १।३१०।७)। अवघ्रेयं घ्रेयं घ्रातव्यम्। नावशब्दो विशेषमर्थेकरोति।  चक्ष्  चक्ष् (चक्षिङ् व्यक्तायां वाचि)। &lsquo;अव चष्ट ऋचीषमोऽवताँ इव मानुषः&rsquo; (ऋ० ८।६२।६)। अवचष्टे=दृशमवपातयति। अवोऽधस्तादर्थे। &lsquo;एता अर्षन्ति हृद्यात्समुद्राच्छतव्रजा रिपुणा नावचक्षे&rsquo; (ऋ० ४।५८।५)। इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि।  चर्  चर् (चर गतिभक्षणयोः)। &lsquo;अव द्वके अव त्रिका दिवश्चरन्ति भेषजा&rsquo; (ऋ० १०।५९।९)। अवचरन्ति=अवतरन्ति=अवरोहन्ति। &lsquo;अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति&rsquo; (कौ० सू० ३०।१८)। अवचरति=न्यस्यति=निधत्ते। &lsquo;युक्त्याऽवचारयेत् स्नेहं भक्ष्याद्यन्नेन वस्तिभि&rsquo; (अष्टाङ्ग० सूत्र० १६।१४)। अवचारयेत्=अन्तर्गमयेत्। &lsquo;शस्त्रेऽवचारिते वाग्भिः शीताम्भोभिश्च रोगिणम्। आश्वास्य…&rsquo; (अष्टाङ्ग० सूत्र० २९।२४)॥ अवचारिते=अन्तर्न्यस्ते=प्रयुक्ते। &lsquo;विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…&rsquo; (चरक० इन्द्रिय० १२।७)॥ अवचारितम् आसिक्तम् प्रयुक्तम्। &lsquo;कस्यां कस्यामवस्थायां का वाऽस्यावचारणा&rsquo; (का० सं० खिल० रक्त० श्लो० १२)। अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः। &lsquo;तुरगावचरं स बोधयित्वा&rsquo; (बुद्ध० ५।६८)। अवचरः परिचारकः। सादीत्यर्थः। &lsquo;कर्णाश्वावित्तदब्रवीद् गिरेरवचरन्तिका&rsquo; (अथर्व० ५।१३।९)। अवतरन्तीत्यर्थः। &lsquo;कथमपि तालावचरचारणचरणक्षोभं चक्षमे क्षमा&rsquo; (हर्ष० ४)। तालैरवचरति न्यञ्चतीति तालावचरश्चारणचरणः। अवचरो गोचरो विषयोपि। &lsquo;तदनु यज्ञं रक्षांस्यवचरन्ति&rsquo; (तै० सं० ६।४।२।७)। योऽन्तः प्रविशन्तीत्यर्थः। &lsquo;रसवन्ति च भोज्यानि यथास्वमवचारयेत्&rsquo; (सुश्रुत० उत्तर० ४७।३५)। अवचारयेत् अभ्यवहारयेत्। &lsquo;न च पर्युषितं लेपं कदाचिदवचारयेत्&rsquo; (सुश्रुत० सूत्र० १७।८)। नावचारयेत् उपयोगं न नयेत्। &lsquo;परिषेकान् प्रदेहांश्च सुशीतान् अवचारयेत्&rsquo; (सुश्रुत० कल्प० ५।११)। अवचारयेत् प्रयोजयेत्, कारयेत्। &lsquo;वारणो यज्ञावचरः&rsquo; ( ) अवचरो विषयः, गोचरः। &lsquo;सर्वे च तालावचराः&rsquo; (रा० २।३।१७)। तालैरवचरन्ति जीवन्ति ये ते। &lsquo;तथैव तालावचरास्तथैव नटनर्तकाः&rsquo; (रा० ७।९१।१५)। तालावचराः तालं गृहीत्वाऽवचराः (इति तिलकः)। &lsquo;कर्णा श्वावित्तदब्रवीत् गिरेरवचरन्तिका&rsquo; (अथर्व० ५।१३।९)। अवचरन्तिका अवचरन्ती अवतरन्ती। &lsquo;यदनुपरिक्रामं जुहुयादन्तरवचारिणं रुद्रं कुर्यात्&rsquo; (तै० सं० ५।४।३।१२)। अवचारिणम्=अन्तः प्रविश्य चरन्तम् इत्यर्थो भाति।  चल्  चल् (चल कम्पने)। &lsquo;अन्योपि तन्मिषं लब्ध्वा तस्य पार्श्वादवाचलत्&rsquo; (राज० ७।१५९६)। अवाचलत्=अपासरत्।  चि  चि (चिञ् चयने)। &lsquo;यथा वाचमवचिन्वन्ति सन्तः&rsquo; (भा० वन० १६४।२६)। सन्तः सदसद्विवेचनचणाः परीक्षन्त इत्याह। &lsquo;हस्त्यश्वावचयश्चैव&rsquo; (हरि० २।७९।२४)। अवचयः समूहः। &lsquo;अव स्यूमेव चिन्वती मघोन्युषा याति स्वसरस्य पत्नी&rsquo; (ऋ० ३।६१।४)। अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः।  चूर्णय्  चूर्णय् (नामधातुः चूर्णात्प्रातिपदिकाण्णिच्)। &lsquo;चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।&rsquo;  छद्  छद् (छद अपवारणे)। &lsquo;शुक्लेन वस्त्रपट्टेनावच्छाद्य&rsquo; (चरक० विमान० ७।३०)। अवच्छाद्य प्रच्छाद्य। &lsquo;शब्दार्थस्यानवच्छेदे विशेषस्मृतिहेतवः&rsquo; (वा० प० २।३१६)। अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्। &lsquo;दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे&rsquo; (भर्तृ० २।१)॥ अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः।  छो  छो (छो छेदने)। &lsquo;अरुर्वै पुरुषोऽवच्छितोऽनरुरेवैतद् भवति यदभ्यङ्क्ते&rsquo; (श० ब्रा० ३।१।३।७)। अवच्छितः=अवच्छातः=त्वग्रहितः। &lsquo;अग्नौ सक्तिर्ब्रह्मघ्नस्त्रिरवच्छातस्य&rsquo; (गौ० ध० ३।४।२)। अवच्छातः=भक्तत्यागेन कृशीभूतः।  जि  जि (जि जये, जय उत्कर्षप्राप्तिः, जि ज्रि अभिभवे)। &lsquo;अस्मिन्नेव वने पार्थो हृतां कृष्णामवाजयत्&rsquo; (भा० वि० ४९।७)। अवाजयत्=युद्धेनावजित्य प्रतिलब्धवान्। &lsquo;हतसूतांश्च भूयिष्ठानवजिग्ये नराधिपान्&rsquo; (भा० शां० ४।१९)। अवजिग्ये=पराजिग्ये=अभिबभूव। &lsquo;अहं वै कुरुभिर्योत्स्याम्यवजेष्यामि ते रिपून्&rsquo; (भा० वि० ४५।६)। हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति। &lsquo;गृहस्थश्चावजेष्यामि मृत्युम्&rsquo; (भा० अनु० २।४१)। उदितपूर्व एवार्थः। &lsquo;त्रिवारं प्रतिरोद्धा वा सर्वस्वमवजित्य वा&rsquo; (मनु० ११।८०)। अवजित्य=युद्धेन प्रतिलभ्य। &lsquo;कदाचिदेकसीमान्तगोत्रजावजयाय सः&rsquo; (कथा० ५३।२०)। अवजयो जयः। अनर्थकोऽवशब्दो यथा विजये विः।  ज्ञा  ज्ञा (ज्ञा अवबोधने)। &lsquo;अवजानन्ति मां मूढा मानुषीं तनुमाश्रितम्&rsquo; (गीता ९।११)। अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः। &lsquo;अल्पसत्त्वेषु धीराणामवज्ञैव हि शोभते&rsquo; (कथा० १८।१३१)। अनादर उपेक्षेत्यर्थः। &lsquo;आत्मन्यवज्ञां शिथिली चकार&rsquo; (रघु० २।४१)। अवज्ञा=लाघवबुद्धिः। &lsquo;ये नाम केचिदिह नः प्रथयन्त्यवज्ञाम्&rsquo; (मालती० १।६)। अवज्ञा=कुत्सा। अतिपरिचयादवज्ञा भवति। अवज्ञा तिरस्कारः। &lsquo;अवजानन्नहं मोहाद् बालोऽयमिति राघवम्&rsquo; (रा० ३।३८।१८)। अवजानन् अवमानयन्।  डी  डी (डीङ् विहायसा गतौ)। &lsquo;अवरोहोऽवडीनं स्यात्&rsquo; (भा० कर्ण० ४१।२८)। इदं निगदव्याख्यातम्। &lsquo;(पातानां शतम्-) उड्डीनमवडीनं च प्रडीनं डीनमेव च&rsquo; (भा० कर्ण० ४१।२६-२८)।  तंस्  तंस् (तसि भूष अलङ्करणे)। &lsquo;दुष्टबुद्धिरयं पापः सद्यः शूलेऽवतंस्यताम्&rsquo; (तन्त्रा० १।१६)। अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः। &lsquo;अवतंसयन्ति दयमानाः प्रमदाः शिरीषकुसुमानि&rsquo; (शा० १।४)। अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति।  तक्ष्  तक्ष् (तक्ष त्वक्ष तनूकरणे)। &lsquo;उच्छिष्टलेपोपहतानामवतक्षणम्&rsquo; (बौ० ध० १।६।१३।२७)। वाश्यादिनाऽयस्मयेनानुकर्षणम् अवतक्षणम्। &lsquo;अवतक्षणानां स्वरुरधिमन्थश्च&rsquo; (आप० श्रौ० ७।१।३।३)। तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति।  तड्  तड् (तड आघाते)। &lsquo;नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।&rsquo; (उत्तर० १।१४, मालती० ९।४९)। पादाभ्यामवक्रम्य ताडनमवताडनम्।  तन्  तन् (तनु विस्तारे)। &lsquo;यदाततमव तत्तनु&rsquo; (अथर्व० ७।९५।३)। यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते। &lsquo;असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि&rsquo; (वा० सं० १६।५४)। अवतन्मसि=अवतन्मः=अवरोपयामः। उज्ज्यानि कुर्म इत्यर्थः। &lsquo;अव ज्यामिव धन्वनो मन्युं तनोमि ते हृदः&rsquo; (अथर्व० ६।४२।१)। अवतनोमि=व्यपकर्षामि। &lsquo;दिवो मलमवततं पृथिव्या अध्युत्ततम्&rsquo; (अथर्व० २।७।३)। अवततम्=अवाङ्मुखं प्रसृतम्। उत्ततम्=ऊर्ध्वं ततम्। &lsquo;अयोध्यायामवतता सा व्यतीयाय शर्वरी&rsquo; (रा० २।६७।१)। अवतता=दीर्घीभूता। &lsquo;लताशतैरवतता नदी&rsquo; (रा० ५।१४।२६)। अवतता=आच्छादिता। &lsquo;ज्वलितिकसन्तेभ्यो णः&rsquo; (पा० ३।१।१४०)। इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः। &lsquo;अवतानैस्तथा गुल्मैर्मञ्जरीजालधारिभिः&rsquo; (भा० सभा० ९।३)। अवतानैः=लताप्रतानैः। &lsquo;अवतत्य धनुष्ट्वं सहस्राक्ष शतेषुधे&rsquo; (वा० सं० १६।१३)। धनुरपगतज्याकं कृत्वा। &lsquo;ऋज्वीर्दधानैरवतत्य कन्धराः&rsquo; (शिशु० १२।१८)। अवतत्य=नीचैरायम्य। &lsquo;खमवतत्य सलिलदाः&rsquo; (बृ० सं० २४।१९)। आकाशमाच्छाद्येत्यर्थः। &lsquo;वृक्षस्थोऽवतानो वृक्षे च्छिन्नेपि न विनश्यति&rsquo; (पा० १।२।६४ सूत्रे भाष्ये)। अवतानोऽधोमुखः प्रतानः। &lsquo;परो मूजवतोऽतीह्यवततधन्वा&rsquo; (तै० सं० १।८।६)। अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्।  तप्  तप् (तप सन्तापे)। &lsquo;महदेषावतपति चरन्ती गोषु गौरपि&rsquo; (अथर्व० (१२।४।३९)। अवतपति=अवोऽधः तपति संतप्तं करोति। &lsquo;अवतप्ते नकुलस्थितं तवैतत्।&rsquo; (पा० २।१।४७)। इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्। &lsquo;गुहासदवतापि स्यात्&rsquo; (श० ब्रा० १३।८।१।११)।  तम्  तम् (तमु काङ्क्षायाम्)। &lsquo;तस्मादद्भिरवतान्तमभिषिञ्चन्ति&rsquo; (तै० सं० ५।६।२।२)। अवतान्तं मूर्छितम्। &lsquo;ओमिति त्रिरवताम्यन्ति&rsquo; (आप० श्रौ० ८।१८।९)। प्राणायामत्रयं कुर्वन्तीत्याह।  तृद्  तृद् (उतृदिर् हिंसानादरयोः)। &lsquo;अवतृणत्ति दुन्दुभीन्&rsquo; (शां० श्रौ० १७।१७।५।६)। उपरमयति शान्तध्वनीन् करोतीत्यर्थः। &lsquo;अनवतृष्णः प्राणः&rsquo; (श० ब्रा० ११।१।६।३३)। अनवकृत्तोऽवियुक्तोऽविश्लिष्टः। &lsquo;अवपूर्वस्तृदिः&rsquo; (शां० श्रौ० १७।१७।५) इत्यत्र।  तॄ  तॄ (तॄ प्लवनतरणयोः)। &lsquo;रथादवततार च&rsquo; (रघु० १।५४)। अवरुरोहेत्यर्थः। &lsquo;तस्यां (नगर्यां) च नभसोऽवततार सः&rsquo; (कथा० ३।५३)। &lsquo;सागरं वर्जयित्वा कुत्र वा महानद्यवतरति&rsquo; (शा० ३)। निम्नीभूय प्रविशतीत्याह। &lsquo;मत्स्नेहाच्चैव राधायां सद्यः क्षीरमवातरत्&rsquo; (भा० उ० १४१।६)। स्तनयोः प्रादुरभवदित्यर्थः। &lsquo;मुनिकन्या च सा शापात्तस्यां जाताववातरत्&rsquo; (पञ्चत०)। अवातरत्=समक्रामत्। शरीरपरिग्रहमकरोत्। &lsquo;कपोलः पाण्डुत्वमवतरति ताली-परिणतिम्&rsquo; (भोज० १।७२)। अत्रावतरतेर्गौणः प्रयोगः। पाण्डुत्वमुपैतीत्येवार्थः। &lsquo;वागेव मे नाभिधेयविषयमवतरति त्रपया&rsquo; (काद०)। अभिधेयमर्थमभिधातुं न प्रवर्तते ह्रीणोऽस्मीति। &lsquo;तत्प्रेयसीमाहूय सङ्गीतकमवतरामि&rsquo; (धूर्त०)। अवतरामि=प्रारभे। इहापि पूर्ववद् गौणो व्यवहारः। &lsquo;पुरो यदिन्द्र शारदीरवातिरः&rsquo; (ऋ० १।१३१।४)। अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः। &lsquo;अव तस्य बलं तिर&rsquo; (ऋ० १०।१३३।५)। उदितचर एवार्थः। लोटि रूपम्। &lsquo;अवातिरज्ज्योतिषाऽग्निस्तमांसि&rsquo; (ऋ० ६।९।१)। अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः। &lsquo;शरीराद् भूषणं सर्वमात्मनः साऽवतारयत्&rsquo; (रा० ४।१९।२९)। अवारोपयदित्यर्थः। &lsquo;कस्मिन्नवतितीर्षति ते पुण्यभाजि प्रदेशे हृदयम्&rsquo; (हर्ष० १)। अवतरीतुमधो गन्तुमिच्छति=अवतितीर्षति। &lsquo;सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः&rsquo; (भा० उ० १३०।३१)॥ पन्थानमवतारयितुम्=उत्पथात्पथे नेतुम्। &lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५) । अवतीर्णः=उत्तीर्णः। &lsquo;मेघपदवीमवतीर्णौ स्वः&rsquo; (शा० ७)। अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते। &lsquo;तदनुरागवशगा चास्य पत्नी केशानवतार्य&rsquo; (अवदा० जा० २१)। अवतार्य=परिवाप्य=कर्तयित्वा। &lsquo;अथोरुदेशादवतार्य पादम्&rsquo; (कु० ३।११)। अधो न्यस्येत्यर्थः। &lsquo;स्वगात्रादवतार्य भूषणानि&rsquo; (मुद्रा० २।५)। &lsquo;अथाङ्गराजादवतार्य चक्षुः&rsquo; (रघु० ६।३०)। चक्षुरवतार्य=प्रतिसंहृत्य। &lsquo;रुद्धे गजेन सरितः सरुषाऽवतारे&rsquo; (शिशु० ५।३३)। अवतारस्तीर्थम्। &lsquo;अवे तॄस्त्रोर्घञ्&rsquo; (पा० ३।३।१२०) इति सूत्रेऽवतारो नद्या इति वृत्तावुदाहरणम्। &lsquo;अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः&rsquo; (उत्तर० ५।३४)। पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः। &lsquo;कवयस्तु भावे बहुलं प्रयुञ्जते-वसन्तावतारसमये&rsquo; (शा० १)। अवतर इति तु युज्यते। इहावतारः प्रारम्भ इत्यर्थे। &lsquo;परीवादनवावतारः&rsquo; (रघु० ५।२४)। स एवार्थः। &lsquo;गोस्तु महिमानं नाव तिरेत्&rsquo; (तै० सं० ६।१।१०)। गोर्महिम्नः सोममहिमानं नातिरेचयेदित्यर्थः। &lsquo;अवातिरतमनृतानि विश्वा&rsquo; (तै० ब्रा० २।८।६।६)। अवातिरतं (युवां) विनाशितवन्तौ। &lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५)। अवतीर्णः प्रविष्टः। &lsquo;पूर्वं सिद्धं पश्चादवतारितम्&rsquo; (कौ० अ० २।६।२१)। अवतारितम्=राजदेयो भागः प्रतीष्टः।  त्सर  त्सर (त्सर छद्मना गतौ)। &lsquo;अव त्सरत् पृशन्यश्चिकित्वान्&rsquo; (ऋ० १।७१।५)। अवत्सरत् अवात्सरत् पलायत इति सायणः।  दंश्  दंश् (दंश दशने)। &lsquo;फलावदंशपूर्णाश्च चाङ्गेर्यः पानयोजिताः&rsquo; (हरि० २।२९।११)। फलावदंशाः=जम्बीराद्युपदंशाः। अवदंशः तिक्तरसं योज्यमुच्यते। येन भुक्तेन तर्ष उपजायते।  दय्  दय् (दय दानगतिरक्षणहिंसादानेषु)। &lsquo;तस्मादेनमवदये&rsquo; (अथर्व० १६।७।११)। अवदये विच्छिनद्मि, व्यवदधामि। &lsquo;तदेनांस्तदवदयते यद् यजते&rsquo; (श० ब्रा० १।७।२।६)। अवदयते=आराधयति=रञ्जयति=परितोषयति। &lsquo;वैरं तद् देवानवदयते&rsquo; (पञ्च० ब्रा० १६।१)।  दल्  दल् (दल विशरणे)। &lsquo;मासं चाप्याय्यते त्वक् चावदलति&rsquo; (सुश्रुत० २।१६६।६)। अवदलति=अवदीर्यते=विशीर्यते।  दह्  दह् (दह भस्मीकरणे)। अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः।  दिश्  दिश् (दिश अतिसर्जने)। &lsquo;अव प्रिया दिदिष्टन&rsquo; (ऋ० १०।१३२।६)। प्रियाणि निर्दिशतेत्याह।  दिह्  दिह् (दिह उपचये)। &lsquo;दन्तरजसाऽवदेग्धि&rsquo; (कौ० सू० ३१)। अवदेग्धि उपलिम्पति।  दुष्  दुष् (दुष वैकृत्ये)। &lsquo;द्रव्यावदूषको यश्च प्रतिच्छन्दकविक्रयी&rsquo; (विष्णुधर्मोत्तरे २।७२।१७१)।  दुह्  दुह् (दुह प्रपूरणे)। &lsquo;भरद्वाजायाव धुक्षत द्विता धेनुं च विश्वदोहसमिषं च विश्वभोजसम्&rsquo; (ऋ० ६।४८।१३)। अवधुक्षत दत्त, प्रदिशतेत्यनर्थान्तरम्।  दृश्  दृश् (दृशिर् प्रेक्षणे)। &lsquo;यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः&rsquo; (भा० पु० ३।२७।१२)॥ जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः। &lsquo;सत्यानृते अवपश्यञ्जनानाम्&rsquo; (ऋ० ७।४९।३, अथर्व० १।३३।२)। अवयुत्य परस्परसाङ्कर्यपरिहारेण पश्यन्नित्यर्थः। &lsquo;श्येनो नृचक्षा अग्नेष्ट्वा चक्षुषाऽवपश्यामि&rsquo; (पञ्च० ब्रा० १।५।३)। अवपश्यामि अवाङ्मुखः पश्यामि।  दॄ  दॄ (दॄ विदारणे)। &lsquo;पूयः स्वमाश्रयमवदीर्य… कृच्छ्रसाध्यो भवति&rsquo; (सुश्रुत० १।६३।१)। अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्। &lsquo;गां चावदीर्णां सहसाविवेश&rsquo; (अवदा० जा० २८, श्लो० ५८)। उक्तोऽर्थः। &lsquo;भयावदीर्णः सङ्ग्रामादबद्धं बहु भाषसे&rsquo; (भा० कर्ण० ४०।१६)। भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः। &lsquo;दूतावदीर्णे इत्यमरः।&rsquo; एतौ विलीनेऽर्थे पर्यायौ।  दे  दे (देङ् रक्षणे)। &lsquo;तद् (ऋणं) अवदानैरेवावदयते&rsquo; (तै० सं० ६।३।५५)। अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति।  दो  दो (दो अवखण्डने)। &lsquo;हृदयस्यैवाग्रेऽवद्यति&rsquo; (श० ब्रा० ३।१५।१६)। हृदयांशं प्रथमं खण्डयतीत्यर्थः। &lsquo;सर्वभक्ष्यापूपकन्दमूलफलमांसादीनि दन्तैर्नावद्येत्&rsquo; (बौ० ध० २।७।१२।८)। खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः। &lsquo;अव स्तोमेभी रुदं दिषीय&rsquo; (ऋ० २।३३।५)। ** (क्रुद्धं) रुद्रं शमयेयमित्याह।** &lsquo;यां रात्रिं ब्रह्मचारी समिधं नाहरत्यायुष एव तामवदाय वसति&rsquo; (श० ब्रा० ११।३।३।१)। अवदाय=अंशं छित्त्वा। &lsquo;वशाया अवदानानां तथैव तेषामवदानम्&rsquo; (श० ब्रा० ४।५।२।८)। अवदानमवखण्डनम्। &lsquo;नानवत्तमश्नीयात्&rsquo; (शां० गृ० २।१४।२३)। अनवत्तमपृथक्कृतदेवताभागम्। &lsquo;त्वं चापि दक्षयज्ञेस्मिन्नवदानार्थमागतः&rsquo; (शिवपु० २।२।३६।५२)। अवदानं हविर्भागः।  दै  दै (दैप् शोधने)। &lsquo;येषां त्रीण्यवदातानि विद्या योनिश्च कर्म च&rsquo; (पा० ४।१।४८ सूत्रे भाष्ये)। अवदातानि=शुद्धानि। &lsquo;अवदातं मुखम्&rsquo; (पा० १।१।२०) इत्यत्र वृत्तावुदाहरणम्। शोधितमित्यर्थः।  द्युत्  द्युत् (द्युत दीप्तौ)। &lsquo;गुहावद्योतिनोऽप्यस्ति किं दीपस्यार्कतुल्यता&rsquo; (गीता ४।१८ इत्यत्र नीलकण्ठोक्तिः)। अवशब्दो द्योतनस्य न्यूनतामाह। &lsquo;हिशब्देन प्रसिद्ध हेतुमवद्योतयते&rsquo; (बृ० उ० शङ्करवचः)। अवद्योतयते=बोधयति=स्मारयति। अवेन नार्थः।  द्रा  द्रा (द्रा कुत्सायां गतौ)। &lsquo;यत्र सुप्त्वा पुनर्नावद्रास्यन्भवति&rsquo; (श० ब्रा० ३।२।२।२३)। नावद्रास्यन्भवति=निद्रालुर्न भवति, निद्रया नाभिभूयत इत्यर्थः। &lsquo;त्वाऽनवद्राणश्च रक्षताम्&rsquo; (अथर्व० १।१३।)। अनवद्राणः=निद्रारहितः।  धा  धा (डुधाञ् धारणपोषणयोः)। &lsquo;न मा गरन्नद्यो मातृतमा दासा यदीं सुसमुब्धमवाधुः&rsquo; (ऋ० १।१५८।५)। समुब्धमवाधुः=अवाङ्मुखमपातयन्। &lsquo;दविध्वतो रश्मयः सूर्यस्य चर्मेवावाधुस्तमो अप्स्वन्तः&rsquo; (ऋ० ४।१३।४)। अवाङ् अन्तरवाधुः=अन्तर्निमज्जयामासुः। &lsquo;आसिञ्चोदकमव धेह्येनम्&rsquo; (अथर्व० ९।५।५)। एनमजमवधेहि=अधः श्रय, अवतारयेत्यर्थः। &lsquo;सोऽवैवावरं समुद्रं दधावव पूर्वम्&rsquo; (श० ब्रा० १।६।३।११)। अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति। &lsquo;यां ते कृत्यां कूपेऽवदधुः श्मशाने वा निचख्नुः&rsquo; (अथर्व० ५।३१।८)। अवदधुर्नीचैः पातयामासुः। &lsquo;पचनमवधाय महावीरमवदधाति&rsquo; (श० ब्रा० १४।१।२१) अवदधाति=अधः श्रयति, अवतारयति। &lsquo;यच्चोक्तं धर्मशास्त्रेण तत्तावादवधीयताम्&rsquo; (बृ० श्लो० सं० ७।७७)। तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च। &lsquo;स वीर किं मुह्यसि नावधत्से&rsquo; (भा० कर्ण० ८९।४३)। नावेक्षसे, न चेतयस इत्याह। &lsquo;यद् दोषा लवणमुदकेऽवाधा अङ्ग तदाहरेति&rsquo; (छां० उ० ८।१३।१)। अवाधाः=न्यधाः=निहितवानसि। &lsquo;दक्षिणं बाहुमुद्धरतेऽवधत्ते सव्यमिति यज्ञोपवीतम्&rsquo; (तै० आ० २।१)। अवधत्ते न्युब्जी करोति=न्यञ्चयति=नीचैः करोति। &lsquo;मारुत्यां मेषीमवदधाति वारुण्यां मेषम्&rsquo; (आप० श्रौ० ८।२।६।१७)। अवदधाति=प्रक्षिपति। मारुत्यां मरुद्देवताकायामामिक्षायाम्। &lsquo;कर्तेऽवदध्युरुपसर्प मातरं भूमिमेतामिति&rsquo; (आश्व० गृ० ४।६।८)। कर्ते=गर्ते। अवदध्युः=नीचैर्दध्युः=निदध्युः। &lsquo;इत्यवटेऽवदधाति&rsquo; (भा० श्रौ० ७।८।९)। उक्तोऽर्थः। &lsquo;न वै तदवकल्पते यदश्वस्य पादमवदध्याद् वा गोः पादमवदध्यात्&rsquo; (श० ब्रा० ४।३।४।७)। अवदध्यात्=अधो निक्षेपयेत्। (चमसे) न्यासयेत्। &lsquo;अथ मुसल मादत्ते…तदवदधाति&rsquo; (श० ब्रा० १।१।४।१०)। उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति। &lsquo;ब्रह्मचारी न कामसुखेष्वात्मानमवदधाति&rsquo; (भा० शां० १९०।१०)। अवदधाति=निमज्जयति। आसजतीत्यर्थः। &lsquo;ततस्तांस्तेषु कुण्डेषु गर्भानवदधे तदा&rsquo; (भा० आदि० ११५।२२)॥ अवदधे=निदधे। &lsquo;गर्तेष्ववकानवधापयेत्&rsquo; (आश्व गृ० २।८४।४)। संचाययेत्, सङ्ग्राहयेत्। &lsquo;यथा क्षुरः क्षुरधानेऽवहितः&rsquo; (बृ० उ० १।४।७)। अवहितः=न्यस्तः। &lsquo;त्रितं कूपेऽवहितमेतत् सूक्तं प्रतिबभौ&rsquo; (नि० ६।२७)। कूपेऽवहितम्=कूपेऽन्तः पतितम्। &lsquo;त्रितः कूपेऽवहितो देवान् हवत ऊतये&rsquo; (ऋ० १।१०५।१७)। उक्तोऽर्थः। &lsquo;उत देवा अवहितं देवा उन्नयथा पुनः&rsquo; (ऋ० १०।१३७।१)। अवहितम्=पतितम्, अवाञ्चम्, अधोगतम्। &lsquo;न सोपानाद् वेष्तिशिरा अवहितपाणिर्वाऽऽसीदेत्&rsquo; (आप० ध० १।२।५।१०)। अवहितपाणिर्न्युब्जीकृतहस्तः। &lsquo;शृणु मेऽवहिता वचः (रा० २।६३।४)। अवहिता=दत्तावधाना=एकाग्रमनाः। &lsquo;कर्तव्येष्ववहितेन भवता भवितव्यम्&rsquo; (प्र० च०)। उक्तोऽर्थः। &lsquo;लवणमेतदुदकेऽवधाय&rsquo; (छां० उ० ६।१२।३)। अवधाय न्यस्य। &lsquo;दक्षिणं बाहुमुद्धृत्य शिरोऽवधाय&rsquo; (गो० गृ० १।२।२)। अवधाय वेष्टयित्वा। &lsquo;प्रबद्धं हिरण्यं हवन्यामवधाय&rsquo; (का० श्रौ० १०।२।४)। हवन्यामवधाय=जुह्वां निधाय। &lsquo;कंसमपां पूरयित्वा सर्वौषधीः कृत्वा हस्ताववधाय,&rsquo; (गो० गृ० ३।२।३५)। हस्ताववधाय=हस्तौ निमग्नौ न्युब्जौ कारयित्वा। &lsquo;हिरण्यमवधाय&rsquo; (तास्वप्सु) (आश्व० गृ० २।९।६)। निक्षिप्य, न्यस्येत्यर्थः। &lsquo;पादाग्रे दृशमवधाय&rsquo; (मुद्रा० ५।१३)। दृशं निपात्येत्यर्थः। &lsquo;सोऽज्ञायमानः (धृष्टद्युम्नः) पुरुषानवधाय समन्ततः&rsquo; (भा० आदि० १९२।२)। अवधाय=अवस्थाप्य। &lsquo;गच्छावधानं नृपते ततो दुःखं प्रहास्यसि&rsquo; (भा० शां० २९।१६)। अवहितः समाहितो भवेत्याह। &lsquo;वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया&rsquo; (भा० वन० ८६।१७)॥ अवधानं मनसः स्वास्थ्यम्। &lsquo;सैषा… यजमानस्य लोकेऽवहिता&rsquo; (तै० सं० १।७।१।१)। अवहिता=अवस्थिता। &lsquo;सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्&rsquo; (वाराह श्रौ० १।२।२।३४-३५)। अवदध्यादधो निदध्यात्। &lsquo;पारुष्यमवधीय माना&rsquo; (ब्रह्मगवी) (अथर्व० १२।५।३०)। अवधीयमाना व्रजमवरुध्यमाना। अन्तराधीयमानेति त्वक्षरार्थः। &lsquo;दासा बद्ध्वा नदीतोये दृष्टिहीनमवादधुः&rsquo; (बृ० दे० ४।२१)। अवादधुः=अधः क्षिप्तवन्तः।  धाव्  धाव् (धावु गतिशुद्ध्योः)। &lsquo;यत्ते गात्रादग्निना पच्यमानादभिशूलं निहतस्यावधावति&rsquo; (वा० सं० २५।३४)। अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह। &lsquo;अदो यदवधावत्यवत्कमधि पर्वतात्&rsquo; (अथर्व० २।३।१)। अवरुह्य भूमिं धावतीत्युक्तं भवति।  अवधीर्  अवधीर् (अवधीर गणेऽपठितः)। &lsquo;अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्&rsquo; (शा० ३।१४)। अवधीरणा=तिरस्कारः प्रत्याख्यानम्। &lsquo;अचेतनं नाम गुणं न लक्षयेन्मयैव कस्मादवधीरिता प्रिया&rsquo; (शा० ६।१२)। अवधीरिताऽवमानिता।  धू  धू (धूञ् अवधूनने)। &lsquo;अस्मे देवासोऽवधूनुता वसु&rsquo; (ऋ० १०।६६।१४)। हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः। &lsquo;अव दस्यूँ रधूनुथाः।&rsquo; (ऋ० ८।१४।१४)। अवाधूनुथाः=अवाक्षिपः=अवाङ्मुखानपातयः=परासुवः। &lsquo;अपेत्य पत्रिभ्योऽवधूनोत्यवधूतमिति&rsquo; (का० श्रौ० २।४।२)। कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः। &lsquo;एवमनिर्ज्ञातानि दैवतान्यप्यवधूयन्ते&rsquo; (स्वप्न०१)। अवधूयन्ते=अवज्ञायन्ते=अवगण्यन्ते। &lsquo;विपरीतस्तु विद्वद्भिः स्वतन्त्रोप्यवधूयते&rsquo; (का० नी० १२।२)। अवमन्यते। &lsquo;रेणुः पवनावधूतः&rsquo; (रघु० ७।४३)। अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति। &lsquo;लीलावधूतैश्चामरैः&rsquo; (मेघ० ३७)। अवधूतैरुपरि कम्पितैश्चलितैः। &lsquo;आलिङ्गन्योऽवधूतस्त्रिपुरयुवतिभिः।&rsquo; (ध्वन्यालोके २।५ व्याख्यायाम्)। अवधूतो हस्तक्षेपेण सहसा पराणुन्नः। &lsquo;अवधूतप्रणिपाताः&rsquo; (विक्रम० ३।५)। अवधूतो निराकृतोऽवहेलितः। &lsquo;आत्मानमवधूतं में विज्ञाय नृपपुङ्गवाः&rsquo; (रा० १।६६।२१)। अवधूतं तिरस्कृतम्। &lsquo;सुरवधूरवधूतभयाः शरैः&rsquo; (रघु० ९।२०)। अवधूतभयाः=निरस्तत्रासाः। &lsquo;गवाघ्रातमवधूतमवक्षुतम्&rsquo; (अन्नम्) (मनु० ५।१२५)। अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥ &lsquo;अवधूतवेषः&rsquo; (भा० पु० १।१९।२५)। संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः। &lsquo;पापम्…। अवधूय… गच्छेम स्वर्गमुत्तमम्&rsquo; (भा० वन० ५२।२०)। कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः। &lsquo;चण्डी मामवधूय पादपतितम्&rsquo; (विक्रम० ४।६७)। तिरस्कृत्य, उपेक्ष्य, अवज्ञायेत्यनर्थान्तरम्। &lsquo;अवधूय रसालमञ्जरीर्घनमादाय परागमञ्जसा&rsquo; (पारिजात० ११।३६)। अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)।  धृ  धृ (धृञ् धारणे)। &lsquo;श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्&rsquo; (भा०)॥ अध्यवसीयतामित्यर्थः। &lsquo;वानप्रस्थस्य धर्मं ते कथयाम्यवधार्यताम्&rsquo; (मार्क० पु०)। अवहितं श्रूयतामित्यर्थः। &lsquo;न विश्वमूर्तेरवधार्यते वपुः&rsquo; (कु० ५।७८)। अवधार्यते=परिच्छिद्यते। इदमित्थम्भूतमिति निश्चीयते। &lsquo;द्विरुच्चारितं शतमप्यवधारयति&rsquo; (सुश्रुत० २।१६१।९)। अवधारयति=चिन्तयति। &lsquo;तत्रैवमवध्रियते सोम एवान्नम्&rsquo; (बृ० उ०)। अवध्रियते=अवसीयते=निश्चितं ज्ञायते। &lsquo;प्रकृतिपुरुषसंयोग एव साक्षाद् बन्धहेतुरवधारितः&rsquo; (साङ्ख्य० १।१८।५४)। अवधारितो निश्चितः। &lsquo;पुरैव पुंसाऽवधृतो धराज्वरः&rsquo; (भा० पु० १०।१।२२)। अवोऽस्थाने। &lsquo;सर्वत्र यदवधारेणोच्यते स एकान्तः&rsquo; (सुश्रुते)। अवधारेण=याथातथ्येन। &lsquo;अस्तीत्युत्पन्नसत्त्वस्यावधारणम् (नि० १।२।१०)। निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्। &lsquo;यावदवधारणे&rsquo; (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।** &lsquo;तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्&rsquo; (कौ० अ० ४।८।२४)। अवधारणम् इयत्ता।  ध्वंस्  ध्वंस् (ध्वंसु अवस्रंसने गतौ च)। &lsquo;ध्वान्तं तमोऽवदध्वसे हते&rsquo; (वृत्रे) (ऋ० १०।११३।७)। अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति। &lsquo;यः परुषः पारुषेयोऽवध्वंस इवारुणः&rsquo; (अथर्व० ५।२२।३)। अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह।  नम्  नम् (णम् प्रह्वत्वे शब्दे च)। &lsquo;सर्वो हि बिभ्यत्तस्या आसीदति अवनमति च&rsquo; (नि० २।९ इत्यत्र दुर्गः)। अवनमति प्रह्वी भवति। &lsquo;अद्य प्रभृत्यवनताङ्गि तवास्मि दासः&rsquo; (कु० ५। )। &lsquo;त्वय्यादातुं जलमवनते&rsquo; (मेघ० ४८)। &lsquo;लिखन्नास्ते भूमिं बहिरवनतः प्राणदयितः&rsquo; (अमरु० ७)। &lsquo;गलितनयनवारेर्याति पादावनामम्&rsquo; (शिशु० ११।३५)। पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः। &lsquo;दुरितमवनतानां दुर्निरोधं निरुन्धन्&rsquo; (विश्व० च० १४।१७०)। अवनतानां प्रणतानाम्, भक्तानाम्। अत्रार्थे प्रः प्रशस्यः।  नश्  नश् (णश अदर्शने) &lsquo;अवनेशुः कुरूणां हि वीर्याणि अर्जुनाद् भयात्&rsquo; (भा० ४।१७२८)। अवनेशुः=तिरोभावं जग्मुः।  नह्  नह् (णह बन्धने)। &lsquo;अवनद्धं श्नथितमप्स्वन्तः&rsquo; (अथर्व० १।११६।२४)। अवनद्धम्=पिहितम्=आच्छन्नम्। &lsquo;सवालधानेन चर्मणावनह्य&rsquo; (का० श्रौ० १३।३।१६)। उक्तोऽर्थः। &lsquo;गदा हेमपट्टावनद्धा&rsquo; (भा०)। &lsquo;चर्मावनद्धं दुर्गन्धि पूर्णं मूत्रपुरीषयोः&rsquo; (मनु० ६।७६)। चर्मावनद्धं चर्मणाच्छादितम्। &lsquo;यूपं कृत्वा तु मलयमवनाहं च तक्षकम्&rsquo; (भा० द्रोण० २०२।७३)। अवनाहम्=त्रिवेणुयुगबन्धनरज्जुम्।  निज्  निज् (णिजिर् शौचपोषणयोः)। &lsquo;तस्मात् पाणी अवनेनेवित&rsquo; (श० ब्रा० १।२।१।२३)। शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति। &lsquo;अन्यत्रापि&ndash;उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्&rsquo; (मनु० २।२०९)॥ अवनेजनम्=प्रक्षालनम्। &lsquo;पादमवनेनिजे&rsquo; (ऐ० ब्रा० ८।२७)। प्रक्षालयामासेत्यर्थः। &lsquo;तस्य (मनोः) अवनेनिजानस्य मत्स्यः पाणी आपेदे&rsquo; (श० ब्रा० १।८।१।१)। अवनेनिजानस्य=प्रक्षालयतः।  नी  नी (णीञ् प्रापणे)। &lsquo;मन्थे सम्पातमवनयेत्&rsquo; (छां० उ०)। सम्पातं हुतावशेषमासिञ्चेदित्यर्थः। &lsquo;तं (पूर्णं ग्रहम्) न स्तूयमानेऽवनयेत्&rsquo; (श० ब्रा० ४।२।४।६)। स्तुतौ प्रवर्तमानायां होतुश्चमसे नावर्जयेदित्युक्तं भवति। &lsquo;उच्छेषणं वल्मीकवपायामवनयेत्&rsquo; (तै० ब्रा० १।८।६।२)। उक्तोऽर्थः। &lsquo;आहुतेराहुतेस्तु सम्पातं मूर्धनि वध्वा अवनयेत्&rsquo; (गो० गृ० २।३।७)। सम्पातः=शेषः। अवनयेत्=निपातयेत्। &lsquo;मन्थे संस्रवमवनयति&rsquo; (श० ब्रा० १४।९।३।४)। आसिञ्चति। &lsquo;उदपात्रेऽक्षतान् अवनीय&rsquo; (शां० गृ० १।२२।१२)। &lsquo;अपः श्वभ्रेऽवनयति&rsquo; (का० श्रौ० १६।३।२)। &lsquo;ऋबीसे अत्रिमश्विनावनीतमुन्निन्यथुः&rsquo; (ऋ० १।११६।८)। अवनीतमधः पातितम्। &lsquo;युवमत्रयेऽवनीताय&rsquo; (ऋ० १।११८।७)। उक्तोऽर्थः। &lsquo;अश्वान्प्रोक्षत्यपोऽवनीयमानान्&rsquo; (का० श्रौ० १४।३।३)। अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्। &lsquo;अरण्ये मुनिभिर्जुष्टे अवनेया भविष्यसि&rsquo; (रा० उ० ४६।९)। अवनेया रथादवरोप्य प्रापणीया। सीतां प्रति सौमित्रेरुक्तिः।  नु  नु (णु स्तुतौ)। &lsquo;असश्चतः शतधारा अभिश्रियो हरिं नवन्तेऽव ता उदन्युवः&rsquo; (ऋ० ९।८६।२७)। अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः।  नुद्  नुद् (णुद प्रेरणे)। &lsquo;कुरूनवानोदयिष्यस्त्वं न त्वां व्यसनमाव्रजेत्&rsquo; (भा० द्रोण० ८६।६)। कुरूनचोदयिष्यस्त्वमिति पाठान्तरम्। तन्निर्दोषम्।  पत्  पत् (पत्लृ गतौ)। &lsquo;सोपि हंसो गदां गृह्य रथात्तस्मादवापतत्&rsquo; (हरि० ३।१२४।१२)। अवाप्लवत, अवास्कन्दत्, अवाकूर्दतेत्यर्थः। &lsquo;अवपतन्तीरवदन् दिव ओषधयस्परि&rsquo; (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। अवाचीनं पतन्त्य इत्यर्थः। &lsquo;श्येनावपातमवपत्य&rsquo; (प्र० च०)। अवपत्य=सरभसमवतीर्य। &lsquo;जलं कूलावपातेन प्रसन्नं कलुषायते&rsquo; (मृच्छ० ९।२४)। कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)। &lsquo;रोधांसि निघ्नन्नवपातमग्नः करीव वन्यः परुषं ररास&rsquo; (रघु० १६।७८)। अवपाते गजग्रहणार्थे गर्त इति मल्लिनाथः। &lsquo;अवपाताननमग्नं मृगमिव कोभ्युद्धरिष्यति माम्&rsquo; (अवदा० जा०, २४, ४)। अवपातोऽवटः। &lsquo;तस्मिंस्तत्रावपतिते महिष्यः केशवस्य याः&rsquo; (हरि० २।१०८।५)। अवपतिते=अवतीर्णे। &lsquo;केशकीटावपतितं क्षुतं श्वभिरवेक्षितम्&rsquo; (भा० अनु० २३।६)। केशकीटा अवपतिता उपरि पतिता यत्र तत्। &lsquo;लघूनुन्नमयन्भावान् गुरूनप्यवपातयन्&rsquo; (कथा० २५।४२)। अवपातयन्=अवनमयन्। (प्रभञ्जनः)।  पद्  पद् (पद गतौ)। &lsquo;पूष्णश्चक्रं न रिष्यति न कोशोऽवपद्यते&rsquo; (ऋ० ६।५४।३)। अवपद्यते=अधः पतति, भ्रंशते। &lsquo;जामिमृत्वा माऽवपत्सि लोकात्&rsquo; (अथर्व० ६।१२०।२)। माऽवपत्सि=मा पप्तम्, स्वर्गाल्लोकान्मा प्रच्योषि। &lsquo;कर्तमवपदात्यप्रभुः&rsquo; (ऋ० ९।७३।९)। गर्तमवपततीत्याह। &lsquo;अवपद्यन्तामेषामायुधानि&rsquo; (अथर्व० ८।८।२०)। नश्यन्त्वित्यर्थः। &lsquo;ये गर्भा अवपद्यन्ते&rsquo; (अथर्व० ५।१७।७)। अवपतन्ति। प्रच्यवन्तेऽवस्रवन्तीत्यर्थः। &lsquo;न्यङ्ङुत्तानोऽवपद्यते न&rsquo; (ऋ० ४।१३।५)। अवपद्यते=भ्रंशते=अधः पतति। &lsquo;उत्क्रामातः पुरुष माऽवपत्थाः&rsquo; (अथर्व० ८।१।४)। माऽवपत्थाः=मा स्म नीचैर्गच्छः। &lsquo;मोषु देवा अदः स्वरवपादि दिवस्परि&rsquo; (ऋ० १।१०५।३)। दिवस्परि दिवः सकाशाद्भ्रष्टं मा भूदित्याह। &lsquo;यावन्तः स्तोका अवापद्यन्त&rsquo; (तै० ब्रा० २।१।१।१)। स्तोका बिन्दवोऽपतन्नित्यर्थः। &lsquo;ब्रह्मा घृते हिरण्यमवपद्यते&rsquo; (लौ० गृ० ३६।६)। अवपद्यतेऽवष्टभ्नातीति देवपालष्टीकाकारः। &lsquo;यदि कीटोऽवपद्येत&rsquo; (आप० श्रौ० ९।१।२।३९)। अग्निहोत्रस्य सान्नायस्योपरि पतेद् इत्याह। &lsquo;अथ ग्रन्थिं करोतीन्द्रस्य ध्रुवोऽसीति नेदवपद्याता इति&rsquo; (श० ब्रा० ३।६।१।२५)। नेदवपद्यातै=विकीर्णो विषितो विस्रस्तो मा भूदिति। &lsquo;गर्भः सह जरायुणाऽवपद्यताम्&rsquo; (लौ० गृ० ३३।३)। अवपद्यताम्=अधो गच्छतु। निष्क्रामत्विति तात्पर्यार्थः। &lsquo;अव भेषज पादय इमां संविवृत्सति&rsquo; (अथर्व० ८।६।१६)। अवपादय=नाशय। &lsquo;क्षतं कीटावपन्नं च यच्चोच्छिष्टाचितं भवेत्&rsquo; (भा० शल्य० ४३।२६) कीटावपन्नम्=यस्योपरि कीटोऽवपन्नः पतितस्तद्। &lsquo;पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति&rsquo; (मनु० ५।१२५)॥ &lsquo;केशकीटावपन्नम्&rsquo; (गौ० ध० २।८।९)। उक्तोऽर्थः। &lsquo;तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्&rsquo; (ऐ० ब्रा० ८।२३)। नेदवपद्येयम्=भ्रष्टो मा भूवम्। &lsquo;तस्माद् विभक्ताः स्तोका अव पद्यन्त&rsquo; (तै० सं० ६।३।९)। अवपद्यन्ते ऽधःपतन्ति। स्तोका बिन्दवः। &lsquo;ते (गर्भाः) प्रतिहृता नावपद्यन्ते&rsquo; (छां० उ० २।९।६)। अवपद्यन्ते पतन्ति। &lsquo;यदप्स्ववापद्यत&rsquo; (तै० ब्रा० २।२।९।४)। अवापद्यत अपतत्। न्यमज्जत्। &lsquo;अन्धा तमांस्यव पादयैनान्&rsquo; (अथर्व० ९।२।१०)। तमस्सु पातयेत्यर्थः। &lsquo;तस्या वाचोऽवपादादबिभयुः&rsquo; (तै० ब्रा० १।५।१२।१)। अवपादोऽधस्तात्पातोऽवपातः। &lsquo;त्राध्वं कर्तादवपदो यजत्राः&rsquo; (ऋ० २।२९।६)। अवपदः पतनात्। अवपद् इति क्विबन्तम्।  पा  पा (पा पाने)। &lsquo;अयं मित्राय वरुणाय शन्तमः सोमो भूत्ववपानेषु&rsquo; (ऋ० १।१३६।४)। अवनतं पानमवपानमिति सायणः। अवनम्य पानमित्यर्थः। &lsquo;अस्मिन्त्सु सोमेऽवपानमस्तु ते&rsquo; (ऋ० १०।४३।२)। &lsquo;गौराद् वेदीयाँ अवपानमिन्द्रो विश्वाहेद् याति सुतसोममिच्छन्&rsquo; (ऋ० ७।९८।१)। अवपानम्=पानस्थानं पल्वलादि। &lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। &lsquo;माप स्थातं महिषेवावपानात्&rsquo; (ऋ० १०।१०६।२)। उक्तोऽर्थः। ऋश्यो मृगः। &lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि।  पा  पा (पाल् लुगागमः)। &lsquo;अवपालितोऽरक्षितो भवतीति कोशकाराः।&rsquo;  पाशय्  पाशय् (पाश&#43;णिच्)। &lsquo;शमीशाखाभिरास्तीर्य दृढपाशावपाशिताम्&rsquo; (रा० ३।१५।२२)। अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः।  पीड्  पीड् (पीड अवगाहने)। &lsquo;ततोऽस्य जानुना पृष्ठमवपीड्य बलादिव&rsquo; (भा० १।६२९२)। अवपीड्य=आबाध्य। &lsquo;ममज्जेव मही तस्य भूरिभारावपीडिता&rsquo; (भा० पु० १।३७।१०)। अवपीडिता=अवगाढा। &lsquo;(नेत्रे) पार्श्वावपीडिते&rsquo; (सुश्रुत० २।१०४।४)। पार्श्वयोः प्रान्तयोरवगाढे इत्याह। &lsquo;अवपीड इति नस्यभेदः&rsquo; (सुश्रुत० २।४२।८)। &lsquo;वेगान्तरेषु चावपीडं दद्यात्&rsquo; (सुश्रुत० चि० ५।२७)। &lsquo;अवपीडो हितश्चात्र वचाभागाधिकायुतः&rsquo; (सुश्रुत० उत्तर० २६।१४)। अवपीड्य दीयते इत्यवपीडो नस्यभेदः।  पॄ  पॄ (पॄ पालनपूरणयोः)। &lsquo;मधुमेदोऽवपूर्णा च पृथिवी&rsquo; (हरि० ३।२६।५४)। अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति पाठान्तरम्।  प्लु  प्लु (प्लुङ् गतौ)। &lsquo;द्रोणाय व्यसृजद् राजन् स रथादव अवपुप्लुवे&rsquo; (भा० द्रोण० १२७।५३)। पुप्लुवेऽवततार। &lsquo;सिंहासनादवप्लुत्य&rsquo; (बृ० श्लो० सं० २।८७)। प्लुत्याऽवतीर्येत्यर्थः। &lsquo;अवप्लुत्य रथात् कृष्णः&rsquo; (भा० पु० १०।७८।३)। उक्तोऽर्थः। &lsquo;अवप्लुत्य पदानि षट् स्वरथं पुनरास्थितः&rsquo; (भा० द्रोण० १४।७४)। अवप्लुत्य=अवतीर्य गत्वा। &lsquo;रथादवप्लुत्य ततोऽभ्यधावत्&rsquo; (भा० वन० २६९।१०)। &lsquo;अवप्लुतः सिंह इवाचलाग्रात्&rsquo; (भा० भीष्म० ८५।३८)। अवफूर्दितः। &lsquo;धर्मवांस्त्वमधर्मज्ञ सतां मार्गादवप्लुतः&rsquo; (भा० सभा० ४१।२०)। अवप्लुतः=प्रच्युतः=भ्रष्टः=विचलितः। &lsquo;अवप्लुतौ रथोपस्थाद्युधामन्यूत्तमौजसौ&rsquo; (भा० द्रोण० १३०।४१)। अवप्लुतौ=अवतीर्णौ। &lsquo;अवप्लुतः स्यादाविःपृष्ठो वा&rsquo; (आश्व० गृ० २।१।५)। अवप्लुतः=निमग्नः (धृते)। &lsquo;अवप्लुतम्&rsquo; (भा० शल्य० ५७।१९)। प्रहारवञ्चनार्थं नम्रीभूय निःसरणमवप्लुतमिहोक्तम्।  बाध्  बाध् (बाधृ लोडने)। &lsquo;अङ्गुष्ठाभ्यां चावबाधते&rsquo; (भूमिम्) (का० श्रौ० ३।१।७)। अवबाधते अवपीडयति।  बुध्  बुध् (बुध अवगमने)। &lsquo;विधुरावबोधाः (स्कन्दपु० का० ४।३०।८४)। विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः।  बृह्  बृह् (बृह बृहि वृद्धौ)। &lsquo;तदात्मन्व्यतिषजत्यवबर्हाय (शां० ब्रा० ७।९)। अवबर्हाय=अविप्रयोगाय।  बन्ध्  बन्ध् (बन्ध बन्धने)। &lsquo;अवबन्धो हि बुद्धस्य कर्मभिर्नोपपद्यते&rsquo; (भा० शां० ३३१।५२)। अवबन्धो नीचो देहबन्धः। &lsquo;अवबन्धः&rsquo; (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः। &lsquo;प्रसितः प्रसक्तो यस्तत्र नित्यमेवावबद्धः स उच्यते&rsquo; (पा० २।३।४४) सूत्रे काशिकायाम्। &lsquo;शुक्रशोणितयोरवबन्धः&rsquo; (सुश्रुत० शारीर० ३।१०)। अवबन्धोऽप्रवृत्तिः। &lsquo;जानामि यस्मिंश्च जनेऽवबद्धं कामेन सुग्रीवमसक्तमद्य&rsquo; (रा० ४।३३।५३)। अवबद्धं बद्धम् आसक्तम्। असक्तमनवरतम्।  बुध्  बुध् (बुध अवगमने, बुधिर् बोधने)। &lsquo;यश्चाधरोत्तरानर्थान् विगीतान्नावबुध्यते&rsquo; (मनु० ८।५३)। अवबुध्यते=सम्यग् जानाति। &lsquo;दैवतमन्तरेण न शक्यो देवतापदार्थः सम्यगवबोद्धुम्&rsquo; (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। ** &lsquo;तत्र मे कौशलं सर्वमवबुद्धं विशाम्पते&rsquo; (भा० वि० ३।१०)। &lsquo;तत्त्वावबोधैकरसो न तर्कः&rsquo; (विक्रम०)। उक्तोऽर्थः।  भाष्  भाष् (भाष व्यक्तायां वाचि)। &lsquo;इत्युक्तास्ते ततः सर्वे समन्तादवभाषिरे&rsquo; (भा० स्वर्गा० २।४०)। अवशब्दो धात्वर्थं न विशिनष्टि। द्वित्वाभाव आर्षः।  भुज्  भुज् (भुजो कौटिल्ये)। &lsquo;अवभुग्नभोगिफणमण्डलां भुवम्&rsquo; (१५।५४)। अवभुग्नमवनमितम्।  भृ  भृ (भृञ् भरणे)। &lsquo;दीक्षान्तोऽवभृथः&rsquo; (अमरः)। अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः। &lsquo;यदी घृतेभिराहुतो वाशीमग्निर्भरत उच्चाव च&rsquo; (ऋ० ८।१९।२३)। अवभरते अनुच्चैः करोति। वाशीं शब्दम्।  मा  मा (माङ् माने)। &lsquo;रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्&rsquo; (कौ० अ० २।७।२)। अवमानं गाम्भीर्यम्।  मन्  मन् (मन ज्ञाने मनु अवबोधने)। &lsquo;जगन्मङ्गलमात्मानं कथं त्वमवमन्यसे&rsquo; (उत्तर० ७।८)। अवजानासि, अवगणयसीत्यर्थः। &lsquo;योऽवमन्येत ते मूले हेतुशास्त्राश्रयाद् द्विजः&rsquo; (मनु० २।११)। उक्तोऽर्थः।  मान्  मान् (मान पूजायाम्)। &lsquo;भिक्षेत भिक्षां प्रथमं या चैनं नावमानयेत्&rsquo; (मनु० २।५०)। प्रत्याख्यानेन न तिरस्कुर्यात्।  मिह्  मिह् (मिह सेचने)। &lsquo;नरो हितमव मेहन्ति पेरवः&rsquo; (ऋ० ९।७४।४)। अवस्तान्नीचै र्वर्षन्ति।  मुच्  मुच् (मुच्लृ मोक्षणे)। &lsquo;मेखलामवमुञ्चते&rsquo; (गो० गृ० ३।४।२३)। अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः। &lsquo;अवमुच्य स्ववक्षोभ्यो रुक्मं तस्मै तदा ददुः&rsquo; (बृ० दे० ५।७२)। अवमुच्य अवतार्य।  मूर्च्छ  मूर्च्छ (मुर्छा मोहसमुच्छ्राययोः)। &lsquo;कस्मादेषां कलहो नावमूर्च्छेत्&rsquo; (भा० उ० २९।३)। अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये।  मृज्  मृज् (मृजू शुद्धौ)। &lsquo;अथ यदन्तर्यामं हुत्वा। अवाञ्चमवमार्ष्टि&rsquo; (श० ब्रा० ४।५।५।६)। अवमार्ष्टि=अवस्तान्मार्ष्टि=शोधयति। &lsquo;सर्वं तूष्णीमनुक्रामन्नुच्च मार्ष्टि अव च मार्ष्टि&rsquo; (बौ० श्रौ० २।१८।३६)। उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि। &lsquo;इमा ते वाजिन्नवमार्जनानि&rsquo; (ऋ० १।१६३।१५)। अवमृज्यतेऽनेनेत्यवमार्जनमवमर्दनसाधनम्। कङ्कतविशेषः।  मृद्  मृद् (मृद क्षोदे)। &lsquo;शत्रुबलावमर्दनः&rsquo; (रा० ३।३५।११४)। अवमर्दनः= विध्वंसकः। &lsquo;हस्तपादावमर्दनम्&rsquo; (पञ्चत०)। उद्वर्तनमित्यर्थः।  मृश्  मृश् (मृश आमर्शने आमर्शनं स्पर्शः)। &lsquo;अवमृशन्ती कलहंसकान्&rsquo; (काद०)। परामृशन्ती स्पृशन्तीत्यर्थः। &lsquo;तद्धावमृश्य न विवेद&rsquo; (छां० उ० ६।१३।१)। अवमृश्य=अन्विष्य। &lsquo;तद्धावमृश्य न विवेद&rsquo; (छां० उ० ६।१३।१)। पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः।  यज्  यज् (यज देवपूजासंगतिकरणादानेषु)। &lsquo;तांस्ते यज्ञस्य मायया सर्वान् (वरुणस्य पाशान्) अवयजामहे&rsquo; (तै० ब्रा० ३।१०।८।२)। अवयजामहे=यज्ञकर्मणा पराणुदामः। &lsquo;सुन्वानो हि ष्मा यजत्यव द्विषः&rsquo; (ऋ० १।३३।७)। उक्तचर एवार्थः। &lsquo;अव देवानां यज हेडो अग्ने&rsquo; (अथर्व० १९।३।४)। अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया। &lsquo;यदेनश्चकृमा वयमिदं तदवयजामहे&rsquo; (वा० सं० ३।४५)। अवयजामहे=अपनोदयामः=अपाकुर्मः। &lsquo;या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे&rsquo; (आप० श्रौ० ५।४।१६।४)। अवयजे=यजे=पूजयामि। अत्रानर्थकोऽवः। &lsquo;यदेकस्याधि धर्मणि तस्यावयजनमसि&rsquo; (वा० सं० २०।१७)। &lsquo;या तेषामवया दुरिष्टिः&rsquo; (अथर्व० २।३५।१)। अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः। &lsquo;अवेष्टा दन्दशूकाः&rsquo; (श० ब्रा० ५।४।१।१) अवेष्टा दूरीकृता अपनुन्नाः। &lsquo;प्रजाः सृष्ट्वांहोऽवयज्य सोऽकामयत वृत्रं हन्यामिति&rsquo; (मै० सं० १।१०।१४)। अंहोऽवयज्य=अंहोऽवेज्य=पाप्मानं विपूय। &lsquo;यथोदितमेव वरुणमव यजते&rsquo; (तै० सं० ६।३।१२)। अवयजते यजते। अव इह विशेषको न, तद्विरलम्।  या  या (या प्रापणे)। &lsquo;अव देवैर्देवकृतमेनोऽयासिषम्&rsquo; (वा० सं० ३।४८)। अवयासिषम्=अवायासिषम्=अवानैषमित्यर्थः। &lsquo;वरुणस्य हेडोऽवयासिसीष्ठाः&rsquo; (ऋ० ४।१।४)। वरुणस्य क्रोधमपनेषीष्ठा इत्याह। &lsquo;नू चित्सुदानुरवयासदुग्रान्&rsquo; (ऋ० ६।६६।५)। अवयासत्=अपगमयेत्। &lsquo;अवययुरमरस्त्रियोऽस्य यत्नं विजयफले विफलं तपोधिकारे&rsquo; (कि० १०।१५)। अवययुः=अवजग्मुः। &lsquo;न जनोऽयमित्यवयये च स तापसैः&rsquo; (कि० १२।१५)। अवयये=जज्ञे। कर्मणि लिट्। &lsquo;अथवा धर्ममसुबोधसमयमवयात बालिशाः&rsquo; (शिशु० १५।१९)। अवयात=जानीत। &lsquo;भवा मरुद्भिरवयातहेडाः&rsquo; (ऋ० १।१७१।६)। अवयातहेडाः=शमितक्रोधः। &lsquo;अवयाता सदमिद् दुर्मतीनाम्&rsquo; (ऋ० १।१२९।११)। अवयाता=अपाकर्ता=शमयिता। &lsquo;अवयाता हरसो दैव्यस्य&rsquo; (अथर्व० २।२।२)। अवयाता=अपगमयिता=शमयिता। उभयत्रान्तर्णीतण्यर्थको यातिः। &lsquo;नेह भद्रं रक्षस्विने नावयै नोपया उत&rsquo; (ऋ० ८।४७।१२)। अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्। &lsquo;उद्यानं ते पुरुष नावयानम्&rsquo; (अथर्व० ८।१।६)। अवयानम्=अवाङ्गमनम्। &lsquo;कलाजातं हि सर्वं त्वमवयास्यसि मे वरात्&rsquo; (स्कन्दपु० का० ४।८६।८०)। अवयास्यसि अवैष्यसि ज्ञास्यसि।  यस्  यस् (यसु प्रयत्ने)। &lsquo;देवस्य हेडोऽवयासिसीष्ठाः&rsquo; (ऋ० ४।१।४)। अपनयेत्यर्थः। अवपूर्वो यासिर्विनाशे वर्तत इति सायणः।  यु  यु (यु मिश्रणामिश्रणयोः)। &lsquo;अवयुवती&rsquo; (नि० ४।११)। वियुञ्जाने। &lsquo;ययोरन्याऽघानि द्वेषांस्यवयावयति&rsquo; (नि० ९।४२।१)। अवयावयति अवमिश्रयति, अपनयति, पराकरोति, अपाकरोति।  राध्  राध् (राध साध संसिद्धौ)। &lsquo;अवैतेनारात्सीरसौ स्वाहा&rsquo; (अथर्व० ५।६।६)। अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि। &lsquo;यथैव षडवराध्नोति स रिक्तः&rsquo; (ऐ० ब्रा० ३।७)। षट् छब्दो वषट्कारमाह। अवराध्नोति समृद्ध्यभावमाप्नोति।  री  री (रीङ् स्रवणे)। &lsquo;अवरीणो धिक्कृतश्चापीत्यमरः।&rsquo;  रुच्  रुच् (रुच दीप्तौ प्रीतौ च)। &lsquo;अदो यदवरोचते चतुष्पक्षमिवच्छदिः&rsquo; (अथर्व० ३।७।३)। अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति।  रुज्  रुज् (रुजो भङ्गे)। &lsquo;अवरुज्य ययौ गुल्मान्पथस्तस्य समीपजान्&rsquo; (भा० आदि० १५१।३)। अवरुज्य=अवभज्य=नीचैर्भग्नान् कृत्वा। &lsquo;परश्वधैः शाल इवावरुग्णाः&rsquo; (भा० कर्ण० ८२।५)। अवरुग्णोऽधोभग्नः।  रुद्  रुद् (रुदिर् अश्रुविमोचने)। &lsquo;अवक्षुतमवरुदितं तथा श्राद्धे च वर्जयेत्&rsquo; (भा० अनु० ९१।४१)। यस्योपरि अश्रूणि पतितानि तद् (अन्नम्) अवरुदितमुच्यते।  रुध्  रुध् (रुधिर् आवरणे)। &lsquo;स ह गवां सहस्रमवरुरोध&rsquo; (बृ० उ० ३।१।१)। व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)। &lsquo;स्रोतसां वर्त्मान्यवरुध्यन्ते गर्भेण&rsquo; (सुश्रुते १।३२८।८)। अवरुध्यन्ते=पिधीयन्ते। &lsquo;आव श्मशा रुधद्वाः&rsquo; (ऋ० १०।१०५।१)। अपोरुणदित्याह। अपां गतिं रुद्धवानित्यर्थः। &lsquo;समुदायनिपातनाच्चार्थविशेषेऽवरुध्यन्ते&rsquo; (द्विदण्ड्यादयः) (पा० ५।४।१२८ सूत्रे काशिकायाम्)। अवरुध्यन्ते=नियम्यन्ते। &lsquo;यस्य चार्थेऽवरुध्यसे&rsquo; (रा० २।३०।९)। अवरुध्यसे=वार्यसे=बहिष्क्रियसे=अपनुद्यसे। &lsquo;सा मेऽमुष्मादिदमवरुन्ध्यात्&rsquo; (कौ० उ० २।३)। अवरुन्ध्यात्=प्रापयेत्=प्रासादयेत्=उपनमयेत्। &lsquo;सर्वेषां छन्दसां वीर्यमवरुन्धे&rsquo; (ऐ० ब्रा० १।१)। प्राप्नोतीत्यर्थः। अवरोधः प्राप्तिरिति षड्गुरुशिष्यः। &lsquo;चुम्ब्यते शतकृत्वोऽवरुध्यते सहस्रकृत्वः&rsquo; (ध्वन्यालोके १।१४ व्याख्यायाम्)। अवरुध्यते=आलिङ्ग्यते। तेऽर्चन्तः श्राम्यन्तश्चेरुः। &lsquo;अमृतत्वमवरुरुत्समानाः&rsquo; (श० ब्रा० १०।४।३।६)। अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः। &lsquo;यदि वियदेवं भवति सुभिक्षम्…&rsquo; (बृ० सं० २४।२०)। अवरुद्धमाच्छादितम्। &lsquo;अन्यक्षेत्रे अवरुद्धं चरन्तम्&rsquo; (अथर्व० ३।३।४)। अवरुद्धं शत्रुभिर्निरुद्धमिति सायणः। &lsquo;अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम&rsquo; (अवदा० सुत० जा०)। अवरुद्धाः=निरुद्धाः। &lsquo;तासां चेदवरुद्धानां चरन्तीनां मिथो वने&rsquo; (मनु० ८।२३६)। अवरुद्धानां पालेन नियमितानाम्। &lsquo;अवरुद्धोऽचरत्पार्थो वर्षाणि त्रिदशानि च&rsquo; (भा०)। अवरुद्धः संवृताकारः। &lsquo;अवरुद्धा रथिनः केकयेभ्यः&rsquo; (भा० उ० २२।२०)। अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः। &lsquo;अवरुद्धापि जयमत्यभिधाना&rsquo; (राज० ७।७२४)। अवरुद्धाऽन्तःपुरे निक्षिप्ता विधिवदनूढा। &lsquo;अवरुद्धासु दासीषु भुजिष्यासु तथैव च&rsquo; (याज्ञ० २।२९०)। पुरुषान्तरोपभोगतो निरुद्धाः सेवार्थं रक्षिता इति मिताक्षरा। &lsquo;प्रहर्षेणावरुद्धा सा व्याहर्तुं न शशाक ह&rsquo; (रा० ६।११३।१४)। हर्षपरीतां हर्षवशगां हर्षेण परवतीमाह। &lsquo;अवरुद्धं वने रामं दिष्ट्या त्वमनुगच्छसि&rsquo; (रा० २।११७।२२)। अवरुद्धं पित्रा नियुक्तमिति तिलकः। &lsquo;न शशाकोत्तरैर्वाक्यैरवरोद्धुं समुद्यतम्&rsquo; (रा० ३।१।३३)। अवरोद्धुम्=उपरोद्धुम्=नियन्तुम्। &lsquo;सर्वग्रहणं शूद्रावरोधनार्थम्&rsquo; (मनु० १।२ इत्यत्र मेधातिथिवचनम्)। अवरोध उपसङ्ग्रहः। &lsquo;बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्&rsquo; (भा० उ० ९८।२५)॥ अवरोधः=उपरोधः=अन्तरायः। &lsquo;अज्ञातचर्या बालानामवरोधश्च माधव&rsquo; (भा उ० ९०।५९)। अवरोधो राज्याप्रदानरूपो वृत्तिनिरोध इति नीलकण्ठः। &lsquo;अच्युतो रोधावरोधाद् ध्रुवो राष्ट्रे प्रतितिष्ठति&rsquo; (कौ० सू० ९८)। अवरोधोऽधः पातनम्, मज्जनम्। &lsquo;फेनायमानं स्रोतोवरोधः&rsquo; (सुश्रते)। अवरोधः=उपरोधः। &lsquo;निन्ये विनीतैरवरोधदक्षैः&rsquo; (कु० ७।७३)। अवरोधः शुद्धान्तः=अन्तःपुरम्। &lsquo;यस्यावरोधस्तनचन्दनानां प्रक्षालनाद् वारि विहारकाले&rsquo; (रघु० ६।४८)। अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः। &lsquo;प्रतारं च समुद्रस्य रात्रौ लङ्कावरोधनम्&rsquo; (रा० १।४।३५)। प्रत्ययभेदो नार्थभेदः। &lsquo;मन्ये प्रकाशीकृतमूर्धजानि रणं प्रविष्टान्यवरोधनानि&rsquo; (ऊरु० १।३८)। अवरोधनानि=अन्तःपुरजनः। &lsquo;राजावरोधनवधूरवतारयन्तः&rsquo; (शिशु० ५।१८)। अवरोधनमन्तः पुरम्। &lsquo;अवरोधनानि सिन्धोः&rsquo; (शिशु० ८।८)। समुद्रमहिष्यो नद्य इत्यर्थः। &lsquo;योग्यः कन्यावरोधने&rsquo; (वि० पु० ६।१।१२)। भार्यात्वेन ग्रहण इत्यर्थः। &lsquo;यो वै संवत्सरस्यावरोधनं चोद्रोधनं च वेद&rsquo; (ऐ० ब्रा० ४।१४)। अंश आद्योऽवरोधः स्यात्। &lsquo;सर्वेषां कामानामवरुद्ध्यै&rsquo; (ऐ० ब्रा० २।१७)। अवरुद्धिः प्राप्तिः, तस्यै। &lsquo;अन्नाद्यस्यावरुद्ध्यै&rsquo; (जै० ब्रा० १।७८)। उक्तोऽर्थः। &lsquo;कस्य चित्त्वथ कालस्य साङ्काश्यादागतः पुरात्। मिथिलामवरोधकः…&rsquo; (रा० १।७१।१६)। अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः। &lsquo;देवराज, दुरवरोधोऽयमनयोर्महावीरयोर्मिथो विमर्दः&rsquo; (महावीर० ६)। दुरवरोधो दुर्निवारः। &lsquo;तेनोद्वेगेन राजा तानवरुन्ध्यात्&rsquo; (कौ० अ० १।१०।१०)। अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्। &lsquo;तद् देवा विजित्यावरुरुत्समाना अन्वायन्&rsquo; (तै० सं० १।५।१)। अवरुरुत्समाना आत्मसात्कर्तुमिच्छन्तः। &lsquo;मर्म्मगतस्त्वगादिष्ववरुद्धत्वान्नोच्यते&rsquo; (सुश्रुत० सूत्र० २२।६)। अवरुद्धः संगृहीतः। &lsquo;अनवरुद्धा वा एतस्य विराड् य आहिताग्निः&rsquo; (तै० सं० १।७।६)। अनवरुद्धाऽस्वाधीना। &lsquo;अनवरुद्धस्यावरुद्ध्यै&rsquo; (तै० ब्रा० १।३।८)। अस्वीकृतस्य स्वीकृतय इत्याह। &lsquo;अथास्यैष स्वभक्षो न्यग्रोधस्यावरोधाः&rsquo; (ऐ० ब्रा० ७।३०)। शाखाभ्योऽवाङ्मुखत्वेन प्ररोहन्तोमूलविशेषा अवरोधाः। &lsquo;विततेव दूर्वाऽवरोधै र्भूम्यां प्रतिष्ठितेव&rsquo; (ऐ० ब्रा० ८।८)। उक्तोऽर्थः। &lsquo;नह्येकस्मिञ्शास्त्रे शक्यः सर्वशास्त्राणामवरोधः कर्तुम्&rsquo; (सुश्रुत० १।४।५)। अवरोध उपसङ्ग्रहः। &lsquo;राजा किल मामवरोधयिष्यति&rsquo; (कौ० अ० १२।२।२१)। शुद्धान्तेऽन्तः करिष्यति, अन्तः पुरगतां करिष्यति।  रुह्  रुह् (रुह बीजजन्मनि)। &lsquo;अस्माकमुत्तमं कृधीत्यादित्यमीक्षमाणो जपित्वाऽवरोहेत्&rsquo; (आश्व० गृ० २।६।१२)। अवरोहेत्=संसदं प्रपद्येत। &lsquo;यानासनस्थश्चैवैनमवरुह्याभिवादयेत्&rsquo; (मनु० २।२०२)। अवरुह्यावतीर्य। &lsquo;यौ व्याघ्राववरूढौ जिघत्सतः पितरं मातरं च&rsquo; (अथर्व० ६।१४०।९)। अवरूढौ=इत उपेतौ=अर्वाङ्मुखौ प्राप्तौ। &lsquo;यदत्रिर्वामवरोहन्नृबीसम्&rsquo; (ऋ० ५।७८।४)। अवरोहन्=अवगाहमानः=प्रविशन्। &lsquo;अवरोहशताकीर्णं वटमासाद्य तस्थतुः&rsquo; (रा० २।५२।९६)। अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा। &lsquo;इतरेष्वागमाद् धर्मः पादशस्त्ववरोपितः&rsquo; (मनु० १।८२)। अवरोपितोऽवकलितो हीनः कृतः। &lsquo;शूनपाणिपादोदरमपगताक्षमुद्वृत्तनाभिमवरोपितं विद्यात्&rsquo; (कौ० अ० ४।६)। अवरोपितं शूलारोपितम्।  लग्  लग् (लगे सङ्गे)। &lsquo;अवलगनरूपेणोपगम्य&rsquo; (तन्त्रा० १।३)। &lsquo;कृशावलग्नसंलग्नसप्तकीसंभृतश्रियम्&rsquo; (शि० भा० २।५६)। अवलग्नम्=मध्यम्, उदरम्। &lsquo;क्षिप्तो हस्तावलग्नः प्रसभमभिहतः&rsquo; (ध्वन्यालोके ५।५१ व्याख्यायाम्)। अवलग्नः स्पृष्टः। &lsquo;स्कन्धावलग्नोद्धृतपद्मिनीकः&rsquo; (रघु० १६।६८)। अवलग्ना संसक्ता।  लम्ब्  लम्ब् (लबि अवस्रंसने)। &lsquo;किं न पश्यसि, सर्वोऽयं जनस्त्वामवलम्बते&rsquo; (भट्टि० १८।४१)। त्वामवलम्बते=त्वत्सापेक्षः, त्वय्याधृतः। &lsquo;उर्वशी राजानमवलम्बते&rsquo; (विक्रम०)। राजशरीर आत्मानमवस्रंसयति। &lsquo;व्यवहारोऽयं चारुदत्तमवलम्बते&rsquo; (मृच्छ०)। चारुदत्तेन सम्बध्यत इत्यर्थः। &lsquo;सोऽयं क इति बुद्धिस्तु साजात्यमवलम्बते&rsquo; (भाषापरि०)। साजात्यं समानजातित्वमवलम्बतेऽपेक्षते। &lsquo;के भवन्तोऽवलम्बन्ते गर्ते ह्यस्मिन्नधोमुखाः&rsquo; (भा० आदि० १३।१६)। अवलम्बन्ते=निपतिताः। &lsquo;अन्तरेण तालुके। य एष स्तन इवावलम्बते&rsquo; (तै० उ० १।६।१)। अवलम्बतेऽन्तरा तिष्ठति। &lsquo;भूतं हित्वा च भाव्यर्थे योऽवलम्बेत मूढधीः&rsquo; (भा० आदि० २३३।१५)। अवलम्बेत=श्रयेत। &lsquo;शक्यमिदानीं जीवितमवलम्बितुम्&rsquo; (माल०)। अवलम्बितुम्=धर्तुम्। &lsquo;हस्तेऽवलम्ब्य तम्&rsquo; (कथा० १२१।१७६)। अवलम्ब्य-आदाय, गृहीत्वा। &lsquo;ययौ तदीयामवलम्ब्य चाङ्गुलिम्&rsquo; (रघु० ३।२५)। उक्तोऽर्थः। &lsquo;अवलम्ब्यापराः कण्ठे हरिम्&rsquo; (हरि० २।८८।२६)। अवलम्ब्य=आसज्य परिरभ्य। &lsquo;चित्रलेखाहस्तावलम्बिता&rsquo; (विक्रम० १)। अवलम्बिता=अवष्टब्धा। &lsquo;कनकशृङ्खलावलम्बिनी&rsquo; (मुद्रा० २)। अवलम्बिनी=अवस्रंसमाना।  लिख्  लिख् (लिख अक्षरविन्यासे)। &lsquo;नीवीमवलिखतो द्विगुणः&rsquo; (कौ० अ० १।७।२५)। &lsquo;दारुमयानां पात्राणामुच्छिष्टसमन्वारब्धानामवलेखनम्&rsquo; (बौ० ध० १।६।१३।२६)। अवलेखनं धर्षणम्। &lsquo;यथा दन्तप्रक्षालनोत्सादनावलेखनानीति&rsquo; (आप० ध० ११२।८।५)। अवलेखनं कङ्कतादिना केशानां विभागेनावस्थापनम्। &lsquo;अञ्जनाभ्यञ्जनोन्मर्दस्त्र्यवलेखामिषं मधु&rsquo; (भा० पु० ७।१२।१२)। अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः। &lsquo;बहुशोऽवलिखेच्चापि वर्त्मास्योपगतं यदि&rsquo; (सुश्रुत० उत्तर० १२।२३)। अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्।  लिप्  लिप् (लिप उपदेहे)। &lsquo;कर्णा याम्याः, अवलिप्ता रौद्राः, नभोरूपाः पार्जन्याः।&rsquo; अवलिप्ता दूषिताः। अवशब्दो लेपस्य दौष्ट्यमाह। &lsquo;भार्गव भार्गव !" />
<meta property="og:type" content="article" />
<meta property="og:url" content="https://vishvAsa.github.io/sanskrit/koshaH/upasargArtha-chandrikA/072_ava/" /><meta property="article:section" content="koshaH" />



<meta itemprop="name" content="०७२ अव">
<meta itemprop="description" content="अज्  अज् (अज गतिक्षेपणयोः)। &lsquo;श्रोणामेक उदकं गामवाजति&rsquo; (ऋ० १।११६१।१०)। उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः।  अत्  अत् (अत सातत्यगमने)। &lsquo;अश्मास्यवतम्&rsquo; (ऋ० २।२४।४) इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः&rsquo; (नि० १०।१३)।  अद्  अद् (अद भक्षणे)। &lsquo;अव रुद्रमदीमहि&rsquo; (वा० सं ३।५८)। अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः।  अन्  अन् (अन प्राणने)। &lsquo;स वै सकृदवान्यात्&rsquo; (श० ब्रा० ११।१।६।३२)। अवाम्यात्=निश्वस्यात्। &lsquo;एतां दिशमनवानन्त्सृत्वा कुम्भं प्रक्षीयानपेक्षमाण एहि&rsquo; (श० ब्रा० १३।८।३।४)। अनवानन्=अनिश्वसन्। &lsquo;व्याहृतीर्जपित्वाऽनवानम्&rsquo; (सत्या० श्रौ० २१।२।२)। अनवानम् अनुच्छ्वासम्।  अय्  अय् (अय गतौ)। &lsquo;अवायन्तां पक्षिणः&rsquo; (अथर्व० ११।१२।८)। अवाङ्मुखा निपद्यन्तामित्यर्थः।  अर्ज्  अर्ज् (अर्ज षर्ज अर्जने)। &lsquo;तामवार्जन्ति&rsquo; (श० ब्रा० ४।५।८।११)। उत्सृजन्तीत्यर्थः।  अस्  अस् (असु क्षेपे)। &lsquo;प्रथमपातिनं शकलमवास्य&rsquo; (आप० श्रौ० ७।३।२०)। अवास्य=नीचैः क्षिप्त्वा। &lsquo;यूपशकलमवास्यति&rsquo; (तै० सं० ६।३।४।२०)। अवास्यति गर्ते क्षिपति। अवशब्दोऽधोर्थे।  आप्  आप् (आप्लृ व्याप्तौ)। &lsquo;विदुस्ते वीर कर्माणि नानवाप्तानि कानि चित्&rsquo; (भा० सभा० ५।३४)। अनारब्धानीत्यर्थः। &lsquo;पैतृकं तु पिता द्रव्यमनवाप्तं यदाप्नुयात्&rsquo; (मनु० ९।२०९)। अनवाप्तम् पित्राऽसामर्थ्येनोपेक्षितत्वादप्राप्तम्। &lsquo;हस्तावापेन गच्छन्ति नास्तिकाः किमतः परम्&rsquo; (भा० शां० १८१।५)। हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः।  इ  इ (इण् गतौ)। &lsquo;मा नो द्यूतेऽवगान्मा समित्याम्&rsquo; (अथर्व० १२।३।४६)। माऽवगात्=मा प्रणशत्=माऽपहारि। &lsquo;अवैतु पृश्नि शेबलम्&rsquo; (अथर्व० १।११।४)। अवैतु=अर्वाक् पततु। &lsquo;यथा वातो यथा वनम्… एवा त्वं दशमास्य सहावेहि जरायुणा&rsquo; (ऋ० ५।७८।८)। अवेहि=अवाङ् इहि, नीचैर्याहि, निष्क्राम। &lsquo;समानमेतदुदकमुच्चैत्यव चाहभिः&rsquo; (ऋ० १।१६४।५१)। उदेति चावैति च। उच्चैरेति अर्वाङ् चैतीत्यर्थः। &lsquo;अव ते हेडो वरुण नमोभिरव यज्ञेभिरीमहे&rsquo; (ऋ० १।२४।१४)। अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्। &lsquo;अव तदेन ईमहे तुराणाम्&rsquo;। (ऋ० ७।५८।५)। &lsquo;गोत्रचरणाच्छलाघात्याकारतदवेतेषु&rsquo; (पा० ५।१।१३४)। इह तदवेतः=तत्प्राप्तः। तदवगतवान् वा। गार्गिकामवेतः। &lsquo;एको मासः संवत्सरस्यानवेतः स्यात्&rsquo; (तै० सं० २।६।३।५)। अनवेतः=अनतीतः। &lsquo;अव त्वानेना नमसा तुर इयाम्&rsquo; (ऋ० ७।८६।४)। अवेयाम्=प्राप्नुयाम्। &lsquo;अव देवैर्देवकृतमेनोऽयासिषम्&rsquo; (वा० सं० ३।४८)। देवैरिन्द्रियैः कृतम्। अवायासिषम्=(जले) अवनीतवानस्मि। &lsquo;नव नव दक्षिणा भवन्ति नावयन्त्येवैनम्&rsquo; (षड्विंश० ३।८)। &lsquo;अवैत्वभ्वं कृणुता वरीयः&rsquo; (ऋ० ८।४९।५)। अवैतु=अपैतु। &lsquo;हितं तेषामहितं मामकानाम्। एतत् सर्वं मम नावैति चेतः&rsquo; (भा० वन० ४।१८)॥ नावैति नाङ्गी करोति। &lsquo;अवैन्नाशं दशास्यस्य निर्वृत्तमिव राघवः&rsquo; (भट्टि० ७।३३)। अवैत्=प्रत्यैत्, अजानात्। &lsquo;अवैमि ते सारमतः प्रियं त्वाम्&rsquo; (कु० ३।१३)। &lsquo;भवानपीदं परवानवैति&rsquo; (रघु० २।५६)। &lsquo;अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि&rsquo; (शा० ५)। अवैमि=मन्ये, पश्यामि। &lsquo;नमः सखिभ्यः सन्नान्माऽवगात&rsquo; (तै० ब्रा० २।४।७।११)। माऽवगात=माऽपगात=मा स्मापेत। &lsquo;लोकं माऽर्वागवगाः&rsquo; (पञ्च० ब्रा० १।५।५)। (हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः।  ई  ई (ईङ् गतौ)। &lsquo;अवैषां हेड ईमहे&rsquo; (वा० सं० १६।६)। अपनयामः।  ईक्ष्  ईक्ष् (ईक्ष दर्शने)। &lsquo;योत्स्यमानानवेक्षेऽहम्&rsquo; (गीता० १।२३)। इहावशब्दो नात्यर्थमुपकरोति धात्वर्थस्य। &lsquo;वसुधेयमवेक्ष्यतां त्वया&rsquo; (रघु० ८।३)। आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः। &lsquo;त्वं राजा रक्षसां लङ्कामवेक्षेथा विभीषण&rsquo; (भट्टि० १९।२३)। &lsquo;अथाऽऽज्यमवेक्षते&rsquo; (श० ब्रा० १।३।१।२६)। आज्ये पात्रस्थेऽन्तर्दृशं पातयतीत्यर्थः। &lsquo;उदशराव आत्मानमवेक्ष्य… तौ होदशरावेऽवेक्षाञ्चक्राते&rsquo; (छां० उ० ८1८।१)। उक्तोऽर्थः। &lsquo;प्रतिगृह्य सौम्यं होता पूर्वश्छन्दोगेभ्योऽवेक्षेत&rsquo; (ऐ० ब्रा० ३।३२)। घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः। &lsquo;न कूपमवेक्षेत&rsquo; (बौ० ध० २।३।६।२७)। आत्मानं तत्र द्रष्टुमिति शेषः। &lsquo;नोदपानमवेक्षेत&rsquo; (गो० गृ० ३।५।१३)। &lsquo;आशीविषो नैनो राजानमवेक्षते&rsquo; (तै० सं० ६।६।७।२)। राज्ञि सोमे दृष्टिं न पातयतीत्यर्थः। &lsquo;अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…&rsquo; (भा० उ० ९३।२०)। अवेक्षेरन्=अवदधीरन्=आद्रियेरन्। &lsquo;श्लाघ्यां दुहितरमवेक्षस्व जानकीम्&rsquo; (उत्तर० १।७)। तस्यां प्रतिजागृहि। &lsquo;न कमलिनीं दृष्ट्वा ग्राहमवेक्षते मतङ्गजः&rsquo; (माल० ३)। नावेक्षते न गणयति। &lsquo;नित्यं शास्त्राण्यवेक्षेत निगमांश्चैव वैदिकान्&rsquo; (मनु० ४।१९)। अवेक्षेत=चिन्तयेत्=विचारयेत्। &lsquo;सूक्ष्मं विशेषणं तेषामवेक्षेच्छास्त्रचक्षुषा&rsquo; (भा० शां० २१७।२८)। हेलया हेयत्वेन पश्येत्। अवशब्दोऽवक्रोशे वर्तते। &lsquo;न परदुःखातुराः स्वसुखमवेक्षन्ते महाकारुणिकाः&rsquo; (अवदा० मैत्री० जा०)। नावेक्षन्ते-नाद्रियन्ते। &lsquo;सोऽवेक्षते जगत्कृत्स्नं न सहायमवेक्षते&rsquo; (शि० भा० २६।१९)। जगति प्रतिजागर्तीत्याह। &lsquo;न हि मन्ये नृशंसे त्वं राजधर्ममवेक्षसे&rsquo; (रा० २।७४।२१)। अवेक्षसे=वेत्थ। &lsquo;अवेक्षते महाभागस्तीर्थीकुर्वंस्तदाश्रमम्&rsquo; (भा० पु० १।४।८)। अवेक्षते=प्रतीक्षते। अन्यत्र दुर्लभोऽयमर्थः। &lsquo;अत्रास्त्यवेक्षा त्वयि मे रक्ष्यो हि शरणागत&rsquo; (रा० २।९६।५१)। अवेक्षा=आदरः। &lsquo;मम त्ववेक्षया वीर शृणु विज्ञापयामि ते&rsquo; (भा० उ० ८।४२)। इहावेक्षाऽऽदरोऽवधानम्। &lsquo;न ते पुत्रेष्ववेक्षाऽस्ति&rsquo; (भा० आदि० २३३।८)। &lsquo;यदि रामस्य नावेक्षा त्वयि स्यान्मातृवत्सदा&rsquo; (रा० २।७३।१८)। अवेक्षा गौरवं संभावना पूज्यबुद्धिः। &lsquo;ततोऽहं त्वामनुप्राप्तः कौरवाणामवेक्षया&rsquo; (भा० वन० १०।१४)। अनन्तरोदीरित एवार्थः। &lsquo;वर्णश्रमावेक्षणजागरूकः&rsquo; (रघु० १४।८५)। वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः। &lsquo;फलप्रचयनोदपानावेक्षण…&rsquo; (द्रा० गृ० ३।१।३९)। उदपानं कूपः। तत्रावेक्षणमवाङ्मुखीभूय निरीक्षणम्। &lsquo;अवेक्षमाणस्त्वां मां च न्यस्तास्त्रश्चाहवे हतः&rsquo; (भा० द्रोण० १९६। ४८)। अवेक्षमाणः=प्रतिजाग्रत्=अप्रमाद्यत् (आवयोः)। &lsquo;अवेक्षमाणां बहुशो वैदेहीं धरणीतलम्&rsquo; (रा० ३।५२।४२)। अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते। &lsquo;प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्&rsquo; (भा० शां० १२०।१३)। अवेक्षितः कृतावेक्षः। &lsquo;अङ्गावेक्षस्व सौमित्रे कस्येमां मन्यसे चमूम्&rsquo; (रा० २।९६।१५)। अवेक्षस्व सम्यगवलोकय। &lsquo;प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…&rsquo; (पारिजात० १७।४६)॥ अवेक्ष्यतामुदीक्ष्यतां प्रेक्ष्यताम्। &lsquo;आशीविषो वै नो राजानमवेक्षते&rsquo; (ऐ० ब्रा० ६।१)। अवेक्षते=ईक्षते। &lsquo;तातस्य प्रियकामेन यौवराज्यमवेक्षता&rsquo; (भरतेन त्वया) (रा० २।५२।३६)। अवेक्षता अवेक्षमाणेन। &lsquo;अनवेक्षितपूर्वसौहृदा रमते ऽन्यत्र गता तथाङ्गना&rsquo; (सौग्दर० ८।४१)। अनवेक्षितमगणितम्। &lsquo;तमवेक्ष्य रुरोद सा भृशं स्तनसम्बाधमुरो जघान च&rsquo; (कु० ४।२६)। तं मधुं वीक्ष्य। &lsquo;पारिणाह्यस्य वेक्षणे&rsquo; (मनु० ९।११)। अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः।  उक्ष्  उक्ष् (उक्ष सेचने)। &lsquo;दध्ना मधुमिश्रेणावोक्षति&rsquo; (तै० सं० ५।४।५।२)। अवोक्षति=अवाङ्मुखेन हस्तेनोक्षति। &lsquo;अथ सभाया मध्ये अधिदेवनमुद्धत्यावोक्ष्य&rsquo; (आप० श्रौ० ५।६।१९।२)। उक्तोऽर्थः। &lsquo;उद्धते वा अवोक्षितेऽग्निमादधति&rsquo; (श० ब्रा० ६।४।४।१८)। उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥  ऋ  ऋ (ऋ गतिप्रापणयोः)। &lsquo;यथाऽक्षोऽनुपाक्तः। अवार्च्छत्येवमवारम्&rsquo; (तै० सं० २।६।३।३-४)। अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः।  ओण्  ओण् (ओणृ अपनयने)। पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः।  कर्ण् ।  &lsquo;यात्रापहृतचेतस्त्वात्तद्वाक्यमवकर्णयन्&rsquo; (बृ० श्लो० सं० ३।७६)। अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः।  कल्  कल् (कल गतौ संख्याने च)। अवकलितो दृष्ट इति धरणिरिति शब्दकल्पद्रुमः।  काश्  काश् (काशृ दीप्तौ)। &lsquo;वर्णावकाशमपि मे पश्य पाण्डव यादृशम्&rsquo; (भा० वि० २०।१५)। वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य। &lsquo;उभयतो मांसैः संछन्नं नावकाशते&rsquo; (श० ब्रा० ८७।४।२०)। नावकाशते न दृग्विषयतां याति। &lsquo;इहि तिस्रः परावतः…धेना इन्द्रावचाकशत्&rsquo; (ऋ० ८।३२।२२)। &lsquo;जनानां धेना अवचाकशद् वृषा&rsquo; (ऋ० १०।४३।६)। &lsquo;अन्तरिक्षेण पतति विश्वा रूपावचाकशत्&rsquo; (ऋ० १०।१३६।४)। इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह। &lsquo;यानि तस्याः (शम्याः) वकाशानि दिव्यरूपाण्यमन्यत&rsquo; (भा० वि० ५।२०)। वकाशानि अवकाशानि सुषिरस्थानानि कोटराख्यानि।  कील्  कील् (कील बन्धने)। &lsquo;क्षुत्पिपासावकीलनम्&rsquo; (भा० आश्व० ४५।३)। अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही।  कुत्स्  कुत्स् (कुत्स अवक्षेपणे)। &lsquo;कुल्माषांश्चिदाहरेत्यवकुत्सिते&rsquo; (नि० १।४।१४)। अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह।  कृत्  कृत् (कृती छेदने)। &lsquo;एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥&rsquo; (भा० स्त्री० १६।१)। अवकर्तनं युद्धभूमिः। &lsquo;सन्दर्याग्रे स्वभार्यायाः कर्णनासावकर्तनम्&rsquo; (राज० ७।८९२)। अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्। &lsquo;इयं वस्त्रावकर्तेन संवीता चारुहासिनी&rsquo; (भा० वन० ६२।२२)। वस्त्रावकर्तो वस्त्रखण्डः। &lsquo;कृष्णाजिनग्रीवा एवावकृत्य प्रत्यानह्यति&rsquo; (श ० ब्रा० ३।३।४।८)। अवकृत्य=अपच्छिद्य। &lsquo;निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…&rsquo; (भा० आदि० १७८।१९-२०)। अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह।  कृश्  कृश् (कृश तनूकरणे)। &lsquo;न यं जरन्ति शरदो न मासा न द्याव इन्द्रमवकर्शयन्ति&rsquo; (ऋ० ६।२४।७)। नावकर्शयन्ति ईषदपि न कृशी कुर्वन्ति। अवोऽल्पार्थे।  कृष्  कृष् (कृष विलेखने)। &lsquo;कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्&rsquo; (भा० सभा० ५।७३)॥ नावकर्षसि=न निष्कासयसि=न बहिष्करोषि। अपकर्षसीति पाठान्तरम्। &lsquo;प्राकृष्यमाणः कलिना सौहृदेनावकृष्यते&rsquo; (भा० वन० ६२।२६)। अवकृष्यते=हीयते। &lsquo;प्रतिकर्तुं प्रकृष्टस्य नावकृष्टेन युज्यते&rsquo; (रा० ४।१७।४७)। अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः। &lsquo;अवकृष्टोत्तरासङ्गः कृशो धमनिसन्ततः&rsquo; (भा० वन० १२।१४)। अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः। &lsquo;पणो देयोऽवकृष्टस्य षडुत्कृष्टस्य वेतनम्&rsquo; (मनु० ७।१२६)। अवकृष्टस्य गेहादिसंमार्जकोदकवाहादेः कर्मकरस्येति कुल्लूकः। &lsquo;मामग्रासनतोऽवकृष्टमवशम्&rsquo; (मुद्रा० १।१२)। अवकृष्टमधः पातितम्। &lsquo;नखावकृष्टेऽत्यर्थं पिण्डकाः सदाहपाका भवन्ति&rsquo; (सूश्रुत० २।२९१।१)। नखावकृष्टे=नखस्याधोभागे। &lsquo;पादावकर्षणसन्धानैः&rsquo; (भा० द्रोण० १४२।४५)। पादावकर्षणम्=पादयोर्नीचैः कर्षणम्। &lsquo;न सन्तु यदुवीराणां दारा हारावकर्षिताः&rsquo; (पारिजात० १३।४४)। अवतारितहाराः, अवरोपितमौक्तिकमालाः। &lsquo;ध्रुवां चावकृष्टे ऽनुपूर्वम्&rsquo; (का० श्रौ० २।८।१३)। अवकृष्टे ऽधोदेशे।  कॄ  कॄ (कॄ विक्षेपे)। &lsquo;पुनः पुनः कुत्सयन्तं तु विगृह्यादितो ग्रन्थेनावकिरेत्&rsquo; (का० सं० विमान० शिष्योप०)। &lsquo;अवाकीर्यत कनीयांसौ रतोमावुपाश्नुत, यज्ञावकीर्णा हि&rsquo; (पञ्चविंश० ब्रा०)। &lsquo;ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः&rsquo; (भा० वन० १७५।१६)। आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्। &lsquo;महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्&rsquo; (रा० २।३०।१३)॥ उक्तोऽर्थः। &lsquo;असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते&rsquo; (भा० पु० ७।१।५९)। अवकीर्यते=क्षरति=नश्यति। &lsquo;(तम्) अवाकिरन् बाललताः प्रसूनैः&rsquo; (रघु० २।१०)। तस्योपरि निचिक्षिपुरित्यर्थः। &lsquo;अवाकिरन् शरान्&rsquo; (भा० वन० २१।३०)। अवाकिरन्=प्रास्यन्। &lsquo;यो ब्रह्मचार्यवकिरेत्&rsquo; (तै० आ० २।१८)। रेतः सिञ्चेत् स्त्रियाम्। &lsquo;वाससाऽऽच्छादयामास माल्येनावचकार च&rsquo; (रा० ४।१४।२३)। अवचकार=माल्यं तस्योपरि निचिक्षेप। &lsquo;अवकिरते हस्ती स्वयमेव&rsquo; (पा० ३।१।८७)। भुव्यात्मानं प्रसारयतीत्यर्थः। &lsquo;सप्तद्वारावकीर्णां च न वाचमनृतां वदेत्&rsquo; (मनु० ६।४८)। चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः। &lsquo;अवकीर्णः सुगुप्तश्च न वाचा ह्यप्रियं वदेत्&rsquo; (भा० शां० २७८।८)। अवकीर्णः (मूढैः) पांसुभिश्छन्नः, धिक्कृत इत्यर्थः। &lsquo;तीर्थान्य् अवकीर्णानि तपस्विभिः&rsquo; (भा०)। अत्रावोऽस्थाने। आङ् इति तु स्थाने स्यात्। &lsquo;किमपैति रजोभिरौर्वरैरवकीर्णस्य मणेर्महार्घता&rsquo; (शिशु० १६।२७)। अत्र कविना भारतप्रयोगोऽनुकृतः। स एव च दोषः। &lsquo;अवकीर्णस्त्वहं कुन्त्या सूतेन च विवर्धितः&rsquo; (भा० भीष्म० १२२।२४)। अवकीर्णः=प्रास्तः=(जलेऽन्तर्) निक्षिप्तः। &lsquo;पुत्रं सर्वगुणोपेतमवकीर्णं जले पुरा&rsquo; (भा० शां० १।२२)। उक्तोऽर्थः। &lsquo;वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्&rsquo; (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। अवकीर्णः=सिक्तरेताः। &lsquo;अवकीर्णिव्रतं चरेत्&rsquo; (लौ० गृ० १।३३)। अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)। &lsquo;अवकीर्णी भवेद् गत्वा ब्रह्मचारी तु योषितम्&rsquo; (याज्ञ० ३।२८०)। चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः। &lsquo;गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः&rsquo; (बौ० ध० २।७।१०)॥ &lsquo;स्वानि वासांसि… अवकीर्योत्तराणि सभायां समुपाविशन्&rsquo; (भा० सभा० ६८।३९)। अवकीर्य=अवरोप्य=अवतार्य। &lsquo;सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती&rsquo; (भा० अदि० ७४।७०)। अवकीर्य=प्रास्य=भुवि निक्षिप्य। &lsquo;अवकर इत्येके&rsquo; (गौ० ध० ३।५।१३)। सख्यादिगमनेऽवकरो दोष इत्युज्ज्वला। &lsquo;वर्चस्केऽवस्करः&rsquo; (रा० ६।१।१४८)। अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति। &lsquo;अवाकीर्षत&rsquo; (पञ्च० ब्रा० १७।४।३)। अवकीर्णिनो ऽभवन्नित्यर्थः। &lsquo;क्रोधं कृत्वा समभ्येत्य मम श्मश्रूण्यवाकिरत्&rsquo; (शिवपु० २।४।१५।३१)। अवाकिरत्। अपाहरत् अवाकृन्तत्। &lsquo;अवकीर्यैव भ्रातृव्यान्&rsquo; (तै० ब्रा० १।१।२।६)। अवकीर्य विनाश्य। &lsquo;न तत्पदमुपादेयं कविनाऽवकरो हि सः&rsquo; (व्यक्ति० २।६७)। अवकरोऽपभ्रंशः, दुष्टः शब्दः।  क्लृप्  क्लृप् (कृपू सामर्थ्य )। &lsquo;न हि तदवकल्पते यद् ब्रूयादिदमहं सत्यादनृतमुपैमीति&rsquo; (श० ब्रा० १।१।१।६)। नावकल्पते न युज्यते। &lsquo;न हि तदवकल्पते यदुत्तरवेदावग्निहोत्रं जुहुयात्&rsquo; (श० ब्रा० २।५।२।४८)। &lsquo;तद् यदृक्शो न तदवकल्पते&rsquo; (ऐ० ब्रा० ६।२)। न संभवतीत्यर्थः। &lsquo;न वा एतस्यानिष्टक आहुरवकल्पते&rsquo; (तै० सं० ५।४।१०।३)। उक्तोऽर्थः। &lsquo;इतश्च न प्रधानस्य प्रवृत्तिरवकल्पते&rsquo; (ब्र० सू० शां० भा० २।२।८)। नावकल्पते, न घटते, न युज्यते, न संभवति। &lsquo;तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।&rsquo; (भा० पु० ६।१७।२३)॥ अवकल्पते=कल्पते=अलं भवति। &lsquo;नार्थोऽवेन। तां मा यज्ञेऽवकल्पय&rsquo; (श० ब्रा० १।८।१।९)। अवकल्पय=उपयुङ्क्ष्व। &lsquo;नाह पुराऽवभृथात् पुनर्दीक्षामवाकल्पयन्&rsquo; (देवाः) (श० ब्रा० ३। ४।३।१)। अवाकल्पयन्=प्राकल्पयन्=समपादयन्=निरवर्तयन्। &lsquo;तेभ्यः प्रातः सवनेऽवाचिवाल्पयिषन्&rsquo; (ऐ० ब्रा० ३।३०)। अवक्लृप्तिः संभावनेति भट्टभास्करः। समभावयन्नित्यर्थः। &lsquo;जातु तत्रभवान्वृषलं याजयेन्नावकल्पयामि&rsquo; (पा० ३।३।१४७)। सूत्रे वृत्तिः। न संभावयामीत्यर्थः। &lsquo;तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु&rsquo; (श० ब्रा० २।१।४।२)। अनवक्लृप्तमनुचितम्। &lsquo;अनवक्लृप्ता तस्यैषा भवति&rsquo; (अष्टमी सामिधेनी) (श० ब्रा० १।४।१।३७)। अलब्धावकाशा भवतीत्याह। &lsquo;नावकल्प्यमिदं ग्लायेद् यत् कृच्छ्रेषु भवानपि&rsquo; (भट्टि० १९।१७)। नावकल्प्यं न संभाव्यम्। &lsquo;ततः कारणभावोपि बीजादेर्नावकल्पते&rsquo; (तत्त्वसं० १३)। नावकल्पते नोपपद्यते न संभाव्यते। &lsquo;शूद्रो यज्ञेऽनवक्लृप्तः&rsquo; (तै० सं० ७।१।१।६)। अनवक्लृप्तोऽनधिकृतः।  क्रन्द्  क्रन्द् (क्रदि आह्वाने रोदने च)। &lsquo;अवक्रन्द दक्षिणतो गृहाणाम्&rsquo; (ऋ० २।४२।३)। मन्दं वाश्यस्व, अनुच्चै रुवीहि इत्युक्तं भवति। &lsquo;क्रन्दते स्वाहाऽवक्रन्दाय स्वाहा&rsquo; (वा० सं० २२।७)। यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह। &lsquo;उत्सादेन जिह्वामवक्रन्देन तालुम्&rsquo; (तै० सं० ५।७।१२।४३)।  क्रम्  क्रम् (क्रमु पादविक्षेपे)। &lsquo;न हि परलोकादेत्य सत्त्वं गर्भमवक्रामति&rsquo; (चरक० शरीर० ३।९)। अवक्रामति=अवतरति। अवशब्दोऽधोर्थे। &lsquo;जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति&rsquo; (का० सं० शरीर० गर्भाव०)। उक्तपूर्व एवार्थः। &lsquo;वज्रेणैवैनमवक्रामति&rsquo; (श० ब्रा० १३।१।२।९)। अभिभवतीत्यर्थः। &lsquo;नमो वरुणायेति वाचयत्यपोऽवक्रमयन्&rsquo; (का० श्रौ० १०।८।२३)। यजमानमुदकमध्ये प्रवेशयन्नित्याह। &lsquo;अवक्रामन्तः प्रपदैरमित्रान्&rsquo; (ऋ० ६।७५।७)। चरणाग्रैरवताड यन्तः, अधस्पदं कुर्वन्त इत्यर्थः। &lsquo;प्रतूर्वन्नेह्यवक्रामन्नशस्तीः&rsquo; (श० ब्रा० ६।३।२७)। अनन्तरोदीरित एवार्थः। &lsquo;तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते&rsquo; (तै० सं० ६।४।७।३)। &lsquo;अभिक्रामं सायं जुहोत्यवक्रामं प्रातः&rsquo; (आप० श्रौ० ६।३।१०५)। अवक्रम्यावक्रम्य पश्चात् सृत्वेत्यर्थः। &lsquo;वज्रेणैव पाप्मानं भ्रातृव्यमवक्रामति&rsquo; (तै० ब्रा० ३।८।४।२)। अवक्रामति अधस्पदं करोति, न्यक् करोति। &lsquo;अग्नाविष्णू मा वामवक्रमिषम्&rsquo; (तै० सं० १।१।१२)। अवक्रम्य अधस्पदं कृत्वा मा गामित्याह। &lsquo;मा नो अज्ञाता वृजना दुराध्यो माऽशिवासो अवक्रमुः&rsquo; (ऋ० ७।३२।२७)। उक्तोऽर्थः। &lsquo;अथातो गर्भावक्रान्तिशारीरं व्याख्यास्यामः&rsquo; (सुश्रुत० शारीर० ३।१)। अवक्रान्तिरुपगमनमवतरणम्।  क्री  क्री (डुक्रीञ् द्रव्यविनिमये)। &lsquo;ब्राह्मणं क्षत्रियं वा सहस्रेण शताश्वेनावक्रीय&rsquo; (शां० श्रौ० १६।१०।१०)। उपभोगार्थं भाटकेनादायेत्यर्थः। &lsquo;विक्रयावक्रयाधानयाचितेषु पणान्दश&rsquo; (याज्ञ० २।२३८)। अवक्रीणीतेऽनेनेत्यवक्रयः पिण्डक उच्यते (काशिका)। &lsquo;अवक्रयो भाटकम्। अवक्रयः&rsquo; (पा० ४।४।५०)। पिण्डको राजग्राह्यं द्रव्यम्। &lsquo;प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः&rsquo; (कौ० अ० २।३६।२३)। अवक्रयिणो भाटकेन गृहीतगृहस्य।  क्रुश्  क्रुश् (क्रुश आह्वाने रोदने च)। &lsquo;अवक्रुष्टः कोकिलयाऽवकोकिलः।&rsquo; (स्वरेण) अधिक्षिप्तो न्यक्कृतः।  क्वथ्  क्वथ् (क्वथे निष्पाके)। अवक्वाथो न्यूनः क्वाथः।  क्षर्  क्षर् (क्षर संचलने) &lsquo;अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य&rsquo; (पाणिं गृह्णीयात्) (आश्व० गृ० १।२०)। निगदव्याख्यातम्।  क्षल्  क्षल् (क्षल शौचकर्मणि)। शिरोवक्षालनम्=शिरसोम्भसि निमज्जनम्।  क्षि  क्षि (क्षि हिंसायाम्)। &lsquo;तां तेन वाऽवक्षिणुयात्&rsquo; (लाट्या० श्रौ० ४।३।१६)। अपाकुर्यादित्यर्थः।  क्षिप्  क्षिप् (क्षिप प्रेरणे)। &lsquo;अव क्षिपो दिवो अश्मानमुच्चा&rsquo; (ऋ० २।३०।५)। अवक्षिप=अधस्तात् प्रेरय=अधः पातय। &lsquo;अव क्षिपन्ति स्रुग्भाण्डान्&rsquo; (रा० २।११६।१७)। अवस्कन्दयन्तीत्यर्थः। &lsquo;सात्वताऽभिसृते द्रोणे धृष्टद्युम्नमवाक्षिपन्&rsquo; (भा० द्रोण० ९७।३६)। अपनीतवन्त इत्यर्थः। &lsquo;अयाज्ययाजनाध्यापने नियुक्तममृष्यमाणं राजाऽवक्षिपेत्&rsquo; (कौ० अ० १।१०)। धिक्कुर्यादित्यर्थः। &lsquo;अवाक्षिपद् वासुदेवम्&rsquo; (भा० सभा० २६।३२)। अवामानयद् अध्यक्षिपदित्यर्थः। &lsquo;शिर उत्क्षिप्य नागस्य पुनः पुनरवाक्षिपत्&rsquo; (भा० आदि० १८।१५)। अधोऽक्षिपदित्यर्थः। &lsquo;शृतं कृण्वन्त इह मावचिक्षिपन्&rsquo; (अथर्व० १८।४।१२)। अवक्षिप्तमवकीर्णं मा स्म कुर्वन्नित्यर्थः। &lsquo;अवक्षिपन्नर्क उल्कामिव द्योः&rsquo; (ऋ० १०।६८।४)। अवक्षिपन् भ्रंशयन्, अधःपातयन् इत्यर्थः। &lsquo;अवक्षेपणे कन्&rsquo; (पा० ५।३।९५)। अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः। &lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)। अवक्षेप्तुं कल्पयितुं विधातुं स्थिरीकर्तुमित्यनर्थान्तरम्। &lsquo;अवक्षिप्तावधूतानामसीनां वीरबाहुभिः&rsquo; (भा० भीष्म० ४६।१७)। अवक्षिप्तानामधोमुखं पातितानाम्। &lsquo;सम्भग्नस्फुटितगात्रमवक्षिप्तं विद्यात्&rsquo; (कौ० अ० ४।६)। अवक्षिप्तम् अधः पातितम्। &lsquo;सूक्ष्मवस्त्राण्यवक्षिप्य मुनिवस्त्राण्यवस्त ह&rsquo; (रा० २३७।७)। अवक्षिप्य=अवतार्य। &lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)॥ अवक्षेप्तुं समर्पयितुम् इति नीलकण्ठः।  क्षु  क्षु (टुक्षु शब्दे)। &lsquo;पक्षिजग्धं गवाघ्रातमवधूतमवक्षुतम्&rsquo; (मनु० ५।१२५)। अवक्षुतम्=उपरिकृतक्षुतम्। उपसर्गवशात्सकर्मकत्वम्। &lsquo;अवक्षुतावरुदितं तथा श्राद्धे च वर्जयेत्&rsquo; (भा० अनु० ९१।४१)। &lsquo;द्विषदन्नं नगर्यन्नं पतितान्नमवक्षुतम्&rsquo; (मनु० ४।२१३)। उक्तपूर्व एवार्थः। न भुञ्जीतेत्यनुषङ्गः।  क्षुद्  क्षुद् (क्षुदिर् सम्पेषणे)। &lsquo;तण्डुलानवक्षुद्य&rsquo; (सुश्रुत० १।१६३।१३)। अवक्षुद्य अवहत्य। अवमृद्य सम्पिष्य।  क्ष्णु  क्ष्णु (क्ष्णु तेजने)। &lsquo;ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्&rsquo; (ऋ० १०।२३।२)। अवक्ष्णौमि=प्रमार्ज्मि।  खण्ड्  खण्ड् (खडि मन्थे, खडि भेदने)। &lsquo;विद्यत्यवखण्डयति विनाशयति पाप्मनः&rsquo; (बृ० उ० ५।७ इत्यत्र शां० भा०)। &lsquo;अर्धयाममात्रावखण्डितायां विभावर्याम्&rsquo; (काद०)। अवखण्डिता=अतीता। &lsquo;अहर्निशासंस्थां यथावदवखण्डिताम्&rsquo; (मार्क० पु० १६।७०)। मध्ये त्रुटितां भग्नाम् इत्याह।  ख्या  ख्या (ख्या प्रकथने)। &lsquo;आदित्या अव हि ख्यताधि कूलादिव स्पशः&rsquo; (ऋ० ८।४७।११)। (यूयम्) अवख्यत=अधःपश्यत। &lsquo;तं ते दुश्चक्षा माऽवख्यन्&rsquo; (तै० सं० ३।२।१०।२)। मा दर्शन्नित्यर्थः। &lsquo;तद्धैके यजमानमवख्यापयन्ति&rsquo; (आज्यम्) (श० ब्रा० १।३।१।२६)। एकेषां दर्शनं यजमान आज्यमवेक्षेत न ऋत्विग् इत्युक्तं भवति।  गण्  गण् (गण संख्याने)। &lsquo;पर्वतीय इति माऽवजीगणः&rsquo; (कि० १३।६७)। ममानादरं मा कार्षीरित्यर्थः। &lsquo;अवगणितखलीनाकर्षणः&rsquo; (पञ्चत० ५)। अवगणितमवधीरितमुपेक्षितं खलीनस्याकर्षणं येन सः। &lsquo;कुम्भपातमात्रगतजीवितं तं नकुलं तत्रैवावगणय्य&rsquo; (पञ्चत०)। सावहेलं तत्रैव विहायेत्यर्थः।  गम्  (गम्लृ गतौ)। &lsquo;अञ्जः समुद्रमवजग्मुरापः&rsquo; (ऋ० १।३२।२, अथर्व० २।५।६)। अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः। &lsquo;हारिद्रवेव पतथो वनेदुप सोमं सुतं महिषेवाव गच्छथः&rsquo; (ऋ० ८।३५।७)। सोममवगच्छथः=अवतीर्य सोममुपेथः। &lsquo;नैनं घ्नन्ति पर्यायिणो न सन्नाँ अवगच्छति&rsquo; (अथर्व० ६।७६।४)। अवगच्छति=नीचैर्गच्छति=नमति। &lsquo;विश्वेह देवौ सवनाऽव गच्छतम्&rsquo; (ऋ० ८।३५।४)। विश्वा सवनान्यभिवर्तेथाम् इत्याह। &lsquo;(यः) बृहस्पतिं मनसाऽवगच्छात्&rsquo; (अथर्व० ४।१।७)। अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति। &lsquo;अव शादेषु गच्छति (वाजी)&rsquo; (ऋ० ९।१५।६)। शादेषु नवतृणेष्ववाङ्मुखः सन् गच्छतीत्याह। &lsquo;कुतो युद्धं जातु नरोऽवगच्छेत्&rsquo; (भा० उ० २६।३)। अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः। &lsquo;यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः&rsquo; (कौ० सू० १२३)। उपर्यवपतेयुरित्यर्थः। &lsquo;कथ शान्तमित्यभिहिते श्रान्त इत्यवगच्छति मूर्खः&rsquo; (मृच्छक०)। अवगच्छति=जानाति। &lsquo;तत्तदेवावगच्छ त्वं मम तेजोंशसम्भवम्&rsquo; (गीता० १०।४१)। उक्तोऽर्थः। &lsquo;तदैव ध्यानादवगतोऽस्मि&rsquo; (शा० ७)। कर्तरि क्तः। अवगतवानस्मि। &lsquo;अपाञ्चमिन्द्र तं कृत्वाऽथेममिहाव गमय&rsquo; (अथर्व० ३।३।६) इतोऽभिवर्तयेत्यर्थः। &lsquo;आदित्या विश्वमवगमयन्ति।&rsquo; (तै० सं० २।३।१।५)। अवगमयन्ति प्रापयन्ति। विरुद्धार्थमवगमयति। बोधयतीत्यर्थः। &lsquo;कतमेन दिग्विभागेनावगन्तव्यम्&rsquo; (तन्त्रा० २।२)। इहावशब्दोऽस्थाने। गन्तव्यमित्येव साधु। &lsquo;न भवति महिमा विना विपत्तेरवगमयन्निव पश्यतः पयोधिः&rsquo; (भट्टि० १०।७२)। अवगमयन्=बोधयन्। &lsquo;यदि कामयेत योऽवगतः सोऽपरुध्यताम्&rsquo; (तै० सं० ६।६।५)। अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः।  गर्ह्  गर्ह् (गर्ह गल्ह कुत्सायाम्)। &lsquo;कृपणं चास्थिरं बाल्ये वृद्धभावेऽवगर्हितम्&rsquo; (रा० २।२१।१९)। अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति।  गल्  गल् (लौकिकोऽयं धातुरवस्रंसने स्यन्दने वा वर्तते)। &lsquo;सौवर्णं वलयमवागलत्कराग्रात्&rsquo; (शिशु० ८।३४)। अवास्रंसत=अभ्रंशत।  गाह्  गाह् (गाहू अवलोडने)। &lsquo;अस्यां नद्यां सुपुण्यायां यथेष्टम्…अवगाह्यताम्&rsquo; (भा० वन० ९९।३३)। अवतीर्य स्नायताम् इत्यर्थः। &lsquo;स्वप्नेऽवगाहतेऽत्यर्थं जलम्&rsquo; (याज्ञ० १।२७२)। अवगाहते=निमज्जति। &lsquo;सम्प्राप्य पण्डितः कृच्छ्रं प्रज्ञामेवावगाहते&rsquo; (रा० ३।६८।५३)। विचारमग्नो भवति, कृच्छ्रवारणोपायं चिन्तयतीत्याह। &lsquo;वारिकोष्ठेऽवगाहयेत्&rsquo; (सूश्रत० २।५५०।११)। &lsquo;जलावगाहक्षणमात्रशान्ता&rsquo; (रघु० ५।४७)। जलावगाहः=जले निमज्जनम्। &lsquo;सकलशास्त्रावगाहगम्भीरबुद्धिः&rsquo; (काद०)। अवगाहः=(शास्त्रे) गभीरप्रवेशः। &lsquo;उपनाहोऽवगाहश्च परिषेकस्तथाष्टमः&rsquo; (का० सं० २३।२६)। अवगाहः=स्वेदभेदः। &lsquo;अवगाढा च पीता च (गङ्गा) पुनात्या सप्तमं कुलम्&rsquo; (भा० वन० ८५।९३)। अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः। &lsquo;सलिलमवगाढो मुनिजनः&rsquo; (स्वप्न० १।१६)। अवतीर्णः, निमग्नः। &lsquo;अभ्युन्नता पुरस्तादवगाढा जघनगौरवात् पश्चात्&rsquo; (पदपङ्क्तिः) (शा० ३।८)। अवगाढा मग्ना, न्यग्भावं गता, न्यक्ना। &lsquo;अवगाढं भवत्यग्रे विपरीतं तु योषितः।&rsquo; (बृ० श्लो० सं० ९।२४)। उक्तोऽर्थः। &lsquo;अवगाढः सुदुष्पारं शोकसागरमब्रवीत्&rsquo; (रा० २।६०।२७)। अवगाढः प्रविष्टः=अवतीर्णः=मग्नः। &lsquo;अमृतह्रदमिवावगाढोस्मि&rsquo; (शा० ७)। &lsquo;जलावगाढस्य वनद्विपस्य&rsquo; (मृच्छ० २)। सुदूरमवगाढया। &lsquo;शक्त्या निर्भिन्नहृदयः&rsquo; (रा० ६।८०।३७)। सुदूरमवगाढया=सुदूरमन्तः प्रविष्टया। &lsquo;अवगाढा द्विषन्तो मे सुखी वातोऽभिवाति माम्&rsquo; (भा० वि० ६८। ७५)। अवगाढाः पराभूताः। &lsquo;पूर्वापरौ तोयनिधी वगाह्य&rsquo; (कु० १।१)। वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः। &lsquo;तमोपहन्त्रीं तमसां वगाह्य&rsquo; (रघु० ७।४०)। तमसां नदीमवगाह्य तत्र स्नात्वेत्यर्थः। &lsquo;विमानशृङ्गाण्यवगाहमानः&rsquo; (घोषः) (कु० ७।४०)। आक्रामन्, व्याप्नुवन्नित्यर्थः। &lsquo;सूत्रेणानवगाढमनतिशिथिलं च बद्ध्वा।&rsquo; (सुश्रुत० १।१६।१४)। अनवगाढं नातिदृढम्।  गुण्ठ्  गुण्ठ् (गुठि इत्यपरे, वेष्टनेऽर्थे )। &lsquo;पिचुप्लोतयोरन्यतरेणावगुण्ठ्य&rsquo; (सुश्रुत० १।५७।४)। वेष्टयित्वेत्यर्थः। &lsquo;रजनीतिमिरावगुण्ठिते पुरमार्गे&rsquo; (कु० ४। ११)। &lsquo;तिमिरावगुण्ठिते=तमसाऽऽच्छादिते। पांशुपादावगुण्ठिताः&rsquo; (भा० वन० २००।३४)। पांसुभिरवकीर्ण चरणा इति विवक्षति।  गुर्  गुर् (गुरी उद्यमने)। &lsquo;न कदाचिद् द्विजे तस्माद् विद्वानवगुरेदपि। न ताडयेत्तृणेनापि…&rsquo; (मनु० ४।१६९)॥ अवगुरेत्=हननेच्छया दण्डमुद्यच्छेत्। &lsquo;अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते&rsquo; (मनु० ११।२०६)॥ उदितोऽर्थः। &lsquo;ब्राह्मणायावगुर्यैव&rsquo; (मनु० ४।१६५)।  गुह्  गुह् (गुहू संवरणे)। &lsquo;या ममोद्विजते नित्यं सा मामद्यावगूहते&rsquo; (पञ्चत० ४)। अवगूहते=उपगूहते=आश्लिष्यति। &lsquo;वृद्धमिव पतिं प्रमदा नेच्छत्यवगूहितुं लक्ष्मीः&rsquo; (तन्त्रा० २।३।९०)। अवगूहितुम् उपगूहितुम्।  गॄ  गॄ (गॄ निगरणे) &lsquo;एवानेवाव सागरत्&rsquo; (अथर्व० १६।७।४)। को रोमन्थो नाम। &lsquo;उद्गीर्णस्य वा अवगीर्णस्य वा मन्थो रोमन्थः&rsquo; (३।१।१५ सूत्रभाष्ये)। अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)। &lsquo;अवगिरते ग्रासम्&rsquo; (पा० १।३।५१ सूत्र वृत्तिः)। निगिरतीत्यर्थः। &lsquo;अवगिरमाणैश्च पिशाचैर्मांसशोणितम्&rsquo; (भट्टि० ८।३०)। अवगिरमाणैः=निगिलद्भिः। &lsquo;हृतापि ते हं न जरां गमिष्ये आज्यं यथा मक्षिकयाऽवगीर्णम्&rsquo; (रा० ३।४७।४८)। अवगीर्णं निगीर्णम् अभ्यवहृतम्। &lsquo;या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः&rsquo; (अमरु० ७७ इत्यत्रार्जुनवर्मदेवकृतायां टीकायाम्)। नावगिरेत् नास्वादेत।  गै  गै (के गै शब्दे)। &lsquo;अवगीतः ख्यातगर्हण इत्यमरः।&rsquo; अवगीतं जन्ये स्याद् इति च सः। &lsquo;अवगीतां गमिते दशामिमाम्&rsquo; (कि० २।७) अवगीताम्=निन्दिताम्। &lsquo;प्रकृत्या कल्याणी मतिरनवगीतः परिचयः&rsquo; (उत्तर० २।२)। अनवगीतः=अनवद्यः। &lsquo;अवगीतमिदं रूपम्&rsquo; (प्रतिज्ञा० ४।८)। निन्दितमित्यर्थः। &lsquo;अवगीतमिदं सर्वमावाभ्यां भक्तकाननम्&rsquo; (हरि० २।८।९)। भुक्तकाननमिति पाठान्तरम्।  ग्रह्  ग्रह् (ग्रह उपादाने)। &lsquo;दासेति दक्षिणानवगृह्णीयात्&rsquo; (रश्मीन्) (लाट्या० श्रौ० २।८।१३)। शिथिली कुर्यादित्याह। नृमणाः। पितृयाणम्। &lsquo;अत्र हि ऋकारोऽवगृह्यते&rsquo; (पा० ८।४।२६ सूत्रे वृत्तौ)। अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः। &lsquo;वातमूत्रपुरीषरेतांस्यवगृह्णाति&rsquo; (चरक० सू० २६।४३)। बद्धानि करोतीत्यर्थः। &lsquo;स्वामिनमवशमवगृह्णन्ति&rsquo; (दशकु०)। वशे कुर्वन्तीत्यर्थः। &lsquo;अनुग्रहावग्रहयोर्विधाता&rsquo; (शिशु० १।७१)। अवग्रहो निग्रहः। &lsquo;संसारावग्रहः&rsquo; (मालती०)। संसाररूपो बन्धः। &lsquo;प्रसह्य रक्षोभिरवग्रहं च&rsquo; (रा०)। अवग्रहो बन्धः। &lsquo;परस्परावग्रहनिर्विकारौ&rsquo; (माल० ५।१४)। अवग्रहो निरोधः संयमः। &lsquo;वृष्टिर्भवति सस्यानामवग्रहविशोषिणाम्&rsquo; (रघ० १।६२)। अवग्रहो वर्षप्रतिबन्धः। &lsquo;सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण&rsquo; (पा० १।१।२७ सूत्रभाष्ये कैयटः)। अवग्रहः क्रोडीकार इत्युद्द्योतः। &lsquo;अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।** &lsquo;योऽवग्रहोऽहं ममेत्येतस्मिन्योजितस्त्वया&rsquo; (भा० पु० ३।२५।१०)। अवग्रहो दुराग्रहो निर्बन्धः। &lsquo;देवनीथं शंसति पदावग्राहम्&rsquo; (ऐ० ब्रा० ६।३५)। पदान्यवगृह्येत्यर्थः। पदावग्राहमिति णमुलन्तम्। &lsquo;यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्&rsquo; (ऐ० ब्रा०)। अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः। &lsquo;मन्दोपि नाम न महानवगृह्य साध्यः&rsquo; (शिशु० ५।४९)। अवगृह्य=दण्डयित्वा। स्थिरं विरोधमास्थाय वेत्यर्थः स्यात्। &lsquo;गान्धारीं विदुरं चैव समाभाष्यावगृह्य च&rsquo; (भा० आश्रम० १८।४)। &lsquo;व्याधिर्मनोवपुरवग्रहः&rsquo; (अग्निपु० ३३९।३३)। &lsquo;अवगृह्य पादाभ्याम्&rsquo; (सुश्रुत० १।१०१।५)। अपबाध्य, निपीड्येति वा। &lsquo;अवग्राहस्ते वृषल भूयात्&rsquo; (पा० ३।३।४५)। अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य (श० क० द्रु०)। &lsquo;द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते&rsquo; (कौ० अ० १।१५।३७)। अवगृह्यते वशे क्रियते, वशंवदतां नीयते। &lsquo;पार्श्वे तस्यावगृह्णाति शयानस्य समीरणः&rsquo; (चरक० चि० अ० २१)। अवगृह्णाति पीडयति। &lsquo;तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः&rsquo; (कौ० अ० ३।१।१३)। अवगृहीत उपरुद्धः, प्रतिरुद्धप्रसरः। &lsquo;इक्ष्वाकुसिंहावगृहीतदेहः&rsquo; (रा० ६।१०९।१०)। अवगृहीतदेहः=दारितशरीरः। &lsquo;ते ह्यस्य सर्वस्वमवगृह्य स्वामिवत् प्रचरन्ति&rsquo; (कौ० अ० १।८।२१)। अवगृह्य वशे कृत्वा। &lsquo;मन्दोपि नाम न महानवगृह्य साध्यः&rsquo; (शिशु० ५।४९)। अवगृह्य निगृह्य। &lsquo;घृतस्यावग्रहं चक्रे दिनानि कतिचिच्चिकित्सकः&rsquo; (बृ० क० को० ५९।१२)। अवग्रहस्त्यागः, परिहारः। &lsquo;…मधुमद्यपलस्य च। अवग्रहं विधायासौ&rsquo; (बृ० क० को० ५९।२०)। &lsquo;अवग्रहितसस्यश्रीरुल्ललास यथाम्बुदात्&rsquo; (स्कन्द पु० का० ४।४९।४४)। जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्। &lsquo;दासानो दक्षिणानवगृहाण&rsquo; (पञ्च० ब्रा० १।७।९)। अवगृहाण नियच्छ। दासानुर्देवविशेष इति सायणः।  ग्लै  ग्लै (ग्लै हर्षक्षये)। &lsquo;नेमव ग्लापयन्ति&rsquo; (ऋ० १।१६४।१०)। नैनं ग्लानं श्रान्तं कुर्वन्ति।  घट्ट्  घट्ट् (घट्ट चलने)। &lsquo;द्वाराणि समुपावृण्वन् कपाटान्यवघट्टयन्&rsquo; (रा० ५।१५।१०)। परतः प्रैरयन् पराणुदन्। &lsquo;जलौकोव्रणान्मधुनावघट्टयेत्&rsquo; (सुश्रुत० १।४२।१७)। लिम्पेत्, उपदिह्यात्। &lsquo;दर्व्या सततमवघट्टयन्&rsquo; (चरक० विमान० ७।३०)। चलयन्, क्षोभयन् इत्यर्थः। &lsquo;शिरोभिश्चावघट्टनैः&rsquo; (भा० वि० १३।२९)। अन्योन्यमवताडनैरित्यर्थः। &lsquo;सुरूपवर्णा बहवः क्रव्यादैरवघट्टिताः&rsquo; (भा० स्त्री० १६।३६)। उक्तोऽर्थः।  घुष्  घुष् (घुषिर् अवशब्दने, शब्दे इत्यन्ये)। &lsquo;अवघुष्टे समाजे च&rsquo; (भा० आदि० १३४।१०)। वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्। अस्ति चात्रार्थे भारते प्रयोग:&ndash; &lsquo;अवघुष्टं च यद् भुक्तम्&rsquo; (भा० अनु० २३।५)।  घृष्  घृष् (घृषु सङ्घर्षे)। &lsquo;मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्&rsquo; (पञ्चत० १।३३७)॥ अवखातानि भवन्तीत्याह। &lsquo;सलिलैः शुद्धैरेतेषां गोबालैश्चावघर्षणम्।&rsquo; (याज्ञ० ३।६०)। अवघर्षणं मर्दनपूर्वकं शोधनम्।  घ्रा  घ्रा (घ्रा गन्धोपादाने)। &lsquo;बृहस्पतेर्भागमवजिघ्रत&rsquo; (वा० सं० ९।९, १९)। आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह। &lsquo;स्त्रियै मूर्धानमेवावजिघ्रति&rsquo; (पा० गृ० १।१८)। मुखेन स्पृशति, चुम्बति वा। &lsquo;मूर्धनि त्रिरवघ्राय&rsquo; (आश्व० गृ०)। &lsquo;अवघ्रातश्च मूर्धनि&rsquo; (रा० २।२०।२१)। &lsquo;मनुष्यैरवघ्रातमन्यैर्वाऽमेध्यैः&rsquo; (आप० ध० १।५।१७।५)। अवघ्रातमदूराद् घ्रातमिति वृत्तिः। &lsquo;समशो वा प्रतिविभज्यावघ्रेण भक्षयित्वा&rsquo; (आप० श्रौ० ८।४।१६।३)। अवघ्रोऽवघ्राणम्। उक्तोऽर्थः। &lsquo;अवघ्रेयमेव, तन्नेव प्राशितं नेवाप्राशितम्&rsquo; (तै० ब्रा० १।३१०।७)। अवघ्रेयं घ्रेयं घ्रातव्यम्। नावशब्दो विशेषमर्थेकरोति।  चक्ष्  चक्ष् (चक्षिङ् व्यक्तायां वाचि)। &lsquo;अव चष्ट ऋचीषमोऽवताँ इव मानुषः&rsquo; (ऋ० ८।६२।६)। अवचष्टे=दृशमवपातयति। अवोऽधस्तादर्थे। &lsquo;एता अर्षन्ति हृद्यात्समुद्राच्छतव्रजा रिपुणा नावचक्षे&rsquo; (ऋ० ४।५८।५)। इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि।  चर्  चर् (चर गतिभक्षणयोः)। &lsquo;अव द्वके अव त्रिका दिवश्चरन्ति भेषजा&rsquo; (ऋ० १०।५९।९)। अवचरन्ति=अवतरन्ति=अवरोहन्ति। &lsquo;अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति&rsquo; (कौ० सू० ३०।१८)। अवचरति=न्यस्यति=निधत्ते। &lsquo;युक्त्याऽवचारयेत् स्नेहं भक्ष्याद्यन्नेन वस्तिभि&rsquo; (अष्टाङ्ग० सूत्र० १६।१४)। अवचारयेत्=अन्तर्गमयेत्। &lsquo;शस्त्रेऽवचारिते वाग्भिः शीताम्भोभिश्च रोगिणम्। आश्वास्य…&rsquo; (अष्टाङ्ग० सूत्र० २९।२४)॥ अवचारिते=अन्तर्न्यस्ते=प्रयुक्ते। &lsquo;विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…&rsquo; (चरक० इन्द्रिय० १२।७)॥ अवचारितम् आसिक्तम् प्रयुक्तम्। &lsquo;कस्यां कस्यामवस्थायां का वाऽस्यावचारणा&rsquo; (का० सं० खिल० रक्त० श्लो० १२)। अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः। &lsquo;तुरगावचरं स बोधयित्वा&rsquo; (बुद्ध० ५।६८)। अवचरः परिचारकः। सादीत्यर्थः। &lsquo;कर्णाश्वावित्तदब्रवीद् गिरेरवचरन्तिका&rsquo; (अथर्व० ५।१३।९)। अवतरन्तीत्यर्थः। &lsquo;कथमपि तालावचरचारणचरणक्षोभं चक्षमे क्षमा&rsquo; (हर्ष० ४)। तालैरवचरति न्यञ्चतीति तालावचरश्चारणचरणः। अवचरो गोचरो विषयोपि। &lsquo;तदनु यज्ञं रक्षांस्यवचरन्ति&rsquo; (तै० सं० ६।४।२।७)। योऽन्तः प्रविशन्तीत्यर्थः। &lsquo;रसवन्ति च भोज्यानि यथास्वमवचारयेत्&rsquo; (सुश्रुत० उत्तर० ४७।३५)। अवचारयेत् अभ्यवहारयेत्। &lsquo;न च पर्युषितं लेपं कदाचिदवचारयेत्&rsquo; (सुश्रुत० सूत्र० १७।८)। नावचारयेत् उपयोगं न नयेत्। &lsquo;परिषेकान् प्रदेहांश्च सुशीतान् अवचारयेत्&rsquo; (सुश्रुत० कल्प० ५।११)। अवचारयेत् प्रयोजयेत्, कारयेत्। &lsquo;वारणो यज्ञावचरः&rsquo; ( ) अवचरो विषयः, गोचरः। &lsquo;सर्वे च तालावचराः&rsquo; (रा० २।३।१७)। तालैरवचरन्ति जीवन्ति ये ते। &lsquo;तथैव तालावचरास्तथैव नटनर्तकाः&rsquo; (रा० ७।९१।१५)। तालावचराः तालं गृहीत्वाऽवचराः (इति तिलकः)। &lsquo;कर्णा श्वावित्तदब्रवीत् गिरेरवचरन्तिका&rsquo; (अथर्व० ५।१३।९)। अवचरन्तिका अवचरन्ती अवतरन्ती। &lsquo;यदनुपरिक्रामं जुहुयादन्तरवचारिणं रुद्रं कुर्यात्&rsquo; (तै० सं० ५।४।३।१२)। अवचारिणम्=अन्तः प्रविश्य चरन्तम् इत्यर्थो भाति।  चल्  चल् (चल कम्पने)। &lsquo;अन्योपि तन्मिषं लब्ध्वा तस्य पार्श्वादवाचलत्&rsquo; (राज० ७।१५९६)। अवाचलत्=अपासरत्।  चि  चि (चिञ् चयने)। &lsquo;यथा वाचमवचिन्वन्ति सन्तः&rsquo; (भा० वन० १६४।२६)। सन्तः सदसद्विवेचनचणाः परीक्षन्त इत्याह। &lsquo;हस्त्यश्वावचयश्चैव&rsquo; (हरि० २।७९।२४)। अवचयः समूहः। &lsquo;अव स्यूमेव चिन्वती मघोन्युषा याति स्वसरस्य पत्नी&rsquo; (ऋ० ३।६१।४)। अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः।  चूर्णय्  चूर्णय् (नामधातुः चूर्णात्प्रातिपदिकाण्णिच्)। &lsquo;चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।&rsquo;  छद्  छद् (छद अपवारणे)। &lsquo;शुक्लेन वस्त्रपट्टेनावच्छाद्य&rsquo; (चरक० विमान० ७।३०)। अवच्छाद्य प्रच्छाद्य। &lsquo;शब्दार्थस्यानवच्छेदे विशेषस्मृतिहेतवः&rsquo; (वा० प० २।३१६)। अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्। &lsquo;दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे&rsquo; (भर्तृ० २।१)॥ अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः।  छो  छो (छो छेदने)। &lsquo;अरुर्वै पुरुषोऽवच्छितोऽनरुरेवैतद् भवति यदभ्यङ्क्ते&rsquo; (श० ब्रा० ३।१।३।७)। अवच्छितः=अवच्छातः=त्वग्रहितः। &lsquo;अग्नौ सक्तिर्ब्रह्मघ्नस्त्रिरवच्छातस्य&rsquo; (गौ० ध० ३।४।२)। अवच्छातः=भक्तत्यागेन कृशीभूतः।  जि  जि (जि जये, जय उत्कर्षप्राप्तिः, जि ज्रि अभिभवे)। &lsquo;अस्मिन्नेव वने पार्थो हृतां कृष्णामवाजयत्&rsquo; (भा० वि० ४९।७)। अवाजयत्=युद्धेनावजित्य प्रतिलब्धवान्। &lsquo;हतसूतांश्च भूयिष्ठानवजिग्ये नराधिपान्&rsquo; (भा० शां० ४।१९)। अवजिग्ये=पराजिग्ये=अभिबभूव। &lsquo;अहं वै कुरुभिर्योत्स्याम्यवजेष्यामि ते रिपून्&rsquo; (भा० वि० ४५।६)। हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति। &lsquo;गृहस्थश्चावजेष्यामि मृत्युम्&rsquo; (भा० अनु० २।४१)। उदितपूर्व एवार्थः। &lsquo;त्रिवारं प्रतिरोद्धा वा सर्वस्वमवजित्य वा&rsquo; (मनु० ११।८०)। अवजित्य=युद्धेन प्रतिलभ्य। &lsquo;कदाचिदेकसीमान्तगोत्रजावजयाय सः&rsquo; (कथा० ५३।२०)। अवजयो जयः। अनर्थकोऽवशब्दो यथा विजये विः।  ज्ञा  ज्ञा (ज्ञा अवबोधने)। &lsquo;अवजानन्ति मां मूढा मानुषीं तनुमाश्रितम्&rsquo; (गीता ९।११)। अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः। &lsquo;अल्पसत्त्वेषु धीराणामवज्ञैव हि शोभते&rsquo; (कथा० १८।१३१)। अनादर उपेक्षेत्यर्थः। &lsquo;आत्मन्यवज्ञां शिथिली चकार&rsquo; (रघु० २।४१)। अवज्ञा=लाघवबुद्धिः। &lsquo;ये नाम केचिदिह नः प्रथयन्त्यवज्ञाम्&rsquo; (मालती० १।६)। अवज्ञा=कुत्सा। अतिपरिचयादवज्ञा भवति। अवज्ञा तिरस्कारः। &lsquo;अवजानन्नहं मोहाद् बालोऽयमिति राघवम्&rsquo; (रा० ३।३८।१८)। अवजानन् अवमानयन्।  डी  डी (डीङ् विहायसा गतौ)। &lsquo;अवरोहोऽवडीनं स्यात्&rsquo; (भा० कर्ण० ४१।२८)। इदं निगदव्याख्यातम्। &lsquo;(पातानां शतम्-) उड्डीनमवडीनं च प्रडीनं डीनमेव च&rsquo; (भा० कर्ण० ४१।२६-२८)।  तंस्  तंस् (तसि भूष अलङ्करणे)। &lsquo;दुष्टबुद्धिरयं पापः सद्यः शूलेऽवतंस्यताम्&rsquo; (तन्त्रा० १।१६)। अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः। &lsquo;अवतंसयन्ति दयमानाः प्रमदाः शिरीषकुसुमानि&rsquo; (शा० १।४)। अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति।  तक्ष्  तक्ष् (तक्ष त्वक्ष तनूकरणे)। &lsquo;उच्छिष्टलेपोपहतानामवतक्षणम्&rsquo; (बौ० ध० १।६।१३।२७)। वाश्यादिनाऽयस्मयेनानुकर्षणम् अवतक्षणम्। &lsquo;अवतक्षणानां स्वरुरधिमन्थश्च&rsquo; (आप० श्रौ० ७।१।३।३)। तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति।  तड्  तड् (तड आघाते)। &lsquo;नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।&rsquo; (उत्तर० १।१४, मालती० ९।४९)। पादाभ्यामवक्रम्य ताडनमवताडनम्।  तन्  तन् (तनु विस्तारे)। &lsquo;यदाततमव तत्तनु&rsquo; (अथर्व० ७।९५।३)। यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते। &lsquo;असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि&rsquo; (वा० सं० १६।५४)। अवतन्मसि=अवतन्मः=अवरोपयामः। उज्ज्यानि कुर्म इत्यर्थः। &lsquo;अव ज्यामिव धन्वनो मन्युं तनोमि ते हृदः&rsquo; (अथर्व० ६।४२।१)। अवतनोमि=व्यपकर्षामि। &lsquo;दिवो मलमवततं पृथिव्या अध्युत्ततम्&rsquo; (अथर्व० २।७।३)। अवततम्=अवाङ्मुखं प्रसृतम्। उत्ततम्=ऊर्ध्वं ततम्। &lsquo;अयोध्यायामवतता सा व्यतीयाय शर्वरी&rsquo; (रा० २।६७।१)। अवतता=दीर्घीभूता। &lsquo;लताशतैरवतता नदी&rsquo; (रा० ५।१४।२६)। अवतता=आच्छादिता। &lsquo;ज्वलितिकसन्तेभ्यो णः&rsquo; (पा० ३।१।१४०)। इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः। &lsquo;अवतानैस्तथा गुल्मैर्मञ्जरीजालधारिभिः&rsquo; (भा० सभा० ९।३)। अवतानैः=लताप्रतानैः। &lsquo;अवतत्य धनुष्ट्वं सहस्राक्ष शतेषुधे&rsquo; (वा० सं० १६।१३)। धनुरपगतज्याकं कृत्वा। &lsquo;ऋज्वीर्दधानैरवतत्य कन्धराः&rsquo; (शिशु० १२।१८)। अवतत्य=नीचैरायम्य। &lsquo;खमवतत्य सलिलदाः&rsquo; (बृ० सं० २४।१९)। आकाशमाच्छाद्येत्यर्थः। &lsquo;वृक्षस्थोऽवतानो वृक्षे च्छिन्नेपि न विनश्यति&rsquo; (पा० १।२।६४ सूत्रे भाष्ये)। अवतानोऽधोमुखः प्रतानः। &lsquo;परो मूजवतोऽतीह्यवततधन्वा&rsquo; (तै० सं० १।८।६)। अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्।  तप्  तप् (तप सन्तापे)। &lsquo;महदेषावतपति चरन्ती गोषु गौरपि&rsquo; (अथर्व० (१२।४।३९)। अवतपति=अवोऽधः तपति संतप्तं करोति। &lsquo;अवतप्ते नकुलस्थितं तवैतत्।&rsquo; (पा० २।१।४७)। इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्। &lsquo;गुहासदवतापि स्यात्&rsquo; (श० ब्रा० १३।८।१।११)।  तम्  तम् (तमु काङ्क्षायाम्)। &lsquo;तस्मादद्भिरवतान्तमभिषिञ्चन्ति&rsquo; (तै० सं० ५।६।२।२)। अवतान्तं मूर्छितम्। &lsquo;ओमिति त्रिरवताम्यन्ति&rsquo; (आप० श्रौ० ८।१८।९)। प्राणायामत्रयं कुर्वन्तीत्याह।  तृद्  तृद् (उतृदिर् हिंसानादरयोः)। &lsquo;अवतृणत्ति दुन्दुभीन्&rsquo; (शां० श्रौ० १७।१७।५।६)। उपरमयति शान्तध्वनीन् करोतीत्यर्थः। &lsquo;अनवतृष्णः प्राणः&rsquo; (श० ब्रा० ११।१।६।३३)। अनवकृत्तोऽवियुक्तोऽविश्लिष्टः। &lsquo;अवपूर्वस्तृदिः&rsquo; (शां० श्रौ० १७।१७।५) इत्यत्र।  तॄ  तॄ (तॄ प्लवनतरणयोः)। &lsquo;रथादवततार च&rsquo; (रघु० १।५४)। अवरुरोहेत्यर्थः। &lsquo;तस्यां (नगर्यां) च नभसोऽवततार सः&rsquo; (कथा० ३।५३)। &lsquo;सागरं वर्जयित्वा कुत्र वा महानद्यवतरति&rsquo; (शा० ३)। निम्नीभूय प्रविशतीत्याह। &lsquo;मत्स्नेहाच्चैव राधायां सद्यः क्षीरमवातरत्&rsquo; (भा० उ० १४१।६)। स्तनयोः प्रादुरभवदित्यर्थः। &lsquo;मुनिकन्या च सा शापात्तस्यां जाताववातरत्&rsquo; (पञ्चत०)। अवातरत्=समक्रामत्। शरीरपरिग्रहमकरोत्। &lsquo;कपोलः पाण्डुत्वमवतरति ताली-परिणतिम्&rsquo; (भोज० १।७२)। अत्रावतरतेर्गौणः प्रयोगः। पाण्डुत्वमुपैतीत्येवार्थः। &lsquo;वागेव मे नाभिधेयविषयमवतरति त्रपया&rsquo; (काद०)। अभिधेयमर्थमभिधातुं न प्रवर्तते ह्रीणोऽस्मीति। &lsquo;तत्प्रेयसीमाहूय सङ्गीतकमवतरामि&rsquo; (धूर्त०)। अवतरामि=प्रारभे। इहापि पूर्ववद् गौणो व्यवहारः। &lsquo;पुरो यदिन्द्र शारदीरवातिरः&rsquo; (ऋ० १।१३१।४)। अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः। &lsquo;अव तस्य बलं तिर&rsquo; (ऋ० १०।१३३।५)। उदितचर एवार्थः। लोटि रूपम्। &lsquo;अवातिरज्ज्योतिषाऽग्निस्तमांसि&rsquo; (ऋ० ६।९।१)। अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः। &lsquo;शरीराद् भूषणं सर्वमात्मनः साऽवतारयत्&rsquo; (रा० ४।१९।२९)। अवारोपयदित्यर्थः। &lsquo;कस्मिन्नवतितीर्षति ते पुण्यभाजि प्रदेशे हृदयम्&rsquo; (हर्ष० १)। अवतरीतुमधो गन्तुमिच्छति=अवतितीर्षति। &lsquo;सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः&rsquo; (भा० उ० १३०।३१)॥ पन्थानमवतारयितुम्=उत्पथात्पथे नेतुम्। &lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५) । अवतीर्णः=उत्तीर्णः। &lsquo;मेघपदवीमवतीर्णौ स्वः&rsquo; (शा० ७)। अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते। &lsquo;तदनुरागवशगा चास्य पत्नी केशानवतार्य&rsquo; (अवदा० जा० २१)। अवतार्य=परिवाप्य=कर्तयित्वा। &lsquo;अथोरुदेशादवतार्य पादम्&rsquo; (कु० ३।११)। अधो न्यस्येत्यर्थः। &lsquo;स्वगात्रादवतार्य भूषणानि&rsquo; (मुद्रा० २।५)। &lsquo;अथाङ्गराजादवतार्य चक्षुः&rsquo; (रघु० ६।३०)। चक्षुरवतार्य=प्रतिसंहृत्य। &lsquo;रुद्धे गजेन सरितः सरुषाऽवतारे&rsquo; (शिशु० ५।३३)। अवतारस्तीर्थम्। &lsquo;अवे तॄस्त्रोर्घञ्&rsquo; (पा० ३।३।१२०) इति सूत्रेऽवतारो नद्या इति वृत्तावुदाहरणम्। &lsquo;अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः&rsquo; (उत्तर० ५।३४)। पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः। &lsquo;कवयस्तु भावे बहुलं प्रयुञ्जते-वसन्तावतारसमये&rsquo; (शा० १)। अवतर इति तु युज्यते। इहावतारः प्रारम्भ इत्यर्थे। &lsquo;परीवादनवावतारः&rsquo; (रघु० ५।२४)। स एवार्थः। &lsquo;गोस्तु महिमानं नाव तिरेत्&rsquo; (तै० सं० ६।१।१०)। गोर्महिम्नः सोममहिमानं नातिरेचयेदित्यर्थः। &lsquo;अवातिरतमनृतानि विश्वा&rsquo; (तै० ब्रा० २।८।६।६)। अवातिरतं (युवां) विनाशितवन्तौ। &lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५)। अवतीर्णः प्रविष्टः। &lsquo;पूर्वं सिद्धं पश्चादवतारितम्&rsquo; (कौ० अ० २।६।२१)। अवतारितम्=राजदेयो भागः प्रतीष्टः।  त्सर  त्सर (त्सर छद्मना गतौ)। &lsquo;अव त्सरत् पृशन्यश्चिकित्वान्&rsquo; (ऋ० १।७१।५)। अवत्सरत् अवात्सरत् पलायत इति सायणः।  दंश्  दंश् (दंश दशने)। &lsquo;फलावदंशपूर्णाश्च चाङ्गेर्यः पानयोजिताः&rsquo; (हरि० २।२९।११)। फलावदंशाः=जम्बीराद्युपदंशाः। अवदंशः तिक्तरसं योज्यमुच्यते। येन भुक्तेन तर्ष उपजायते।  दय्  दय् (दय दानगतिरक्षणहिंसादानेषु)। &lsquo;तस्मादेनमवदये&rsquo; (अथर्व० १६।७।११)। अवदये विच्छिनद्मि, व्यवदधामि। &lsquo;तदेनांस्तदवदयते यद् यजते&rsquo; (श० ब्रा० १।७।२।६)। अवदयते=आराधयति=रञ्जयति=परितोषयति। &lsquo;वैरं तद् देवानवदयते&rsquo; (पञ्च० ब्रा० १६।१)।  दल्  दल् (दल विशरणे)। &lsquo;मासं चाप्याय्यते त्वक् चावदलति&rsquo; (सुश्रुत० २।१६६।६)। अवदलति=अवदीर्यते=विशीर्यते।  दह्  दह् (दह भस्मीकरणे)। अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः।  दिश्  दिश् (दिश अतिसर्जने)। &lsquo;अव प्रिया दिदिष्टन&rsquo; (ऋ० १०।१३२।६)। प्रियाणि निर्दिशतेत्याह।  दिह्  दिह् (दिह उपचये)। &lsquo;दन्तरजसाऽवदेग्धि&rsquo; (कौ० सू० ३१)। अवदेग्धि उपलिम्पति।  दुष्  दुष् (दुष वैकृत्ये)। &lsquo;द्रव्यावदूषको यश्च प्रतिच्छन्दकविक्रयी&rsquo; (विष्णुधर्मोत्तरे २।७२।१७१)।  दुह्  दुह् (दुह प्रपूरणे)। &lsquo;भरद्वाजायाव धुक्षत द्विता धेनुं च विश्वदोहसमिषं च विश्वभोजसम्&rsquo; (ऋ० ६।४८।१३)। अवधुक्षत दत्त, प्रदिशतेत्यनर्थान्तरम्।  दृश्  दृश् (दृशिर् प्रेक्षणे)। &lsquo;यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः&rsquo; (भा० पु० ३।२७।१२)॥ जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः। &lsquo;सत्यानृते अवपश्यञ्जनानाम्&rsquo; (ऋ० ७।४९।३, अथर्व० १।३३।२)। अवयुत्य परस्परसाङ्कर्यपरिहारेण पश्यन्नित्यर्थः। &lsquo;श्येनो नृचक्षा अग्नेष्ट्वा चक्षुषाऽवपश्यामि&rsquo; (पञ्च० ब्रा० १।५।३)। अवपश्यामि अवाङ्मुखः पश्यामि।  दॄ  दॄ (दॄ विदारणे)। &lsquo;पूयः स्वमाश्रयमवदीर्य… कृच्छ्रसाध्यो भवति&rsquo; (सुश्रुत० १।६३।१)। अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्। &lsquo;गां चावदीर्णां सहसाविवेश&rsquo; (अवदा० जा० २८, श्लो० ५८)। उक्तोऽर्थः। &lsquo;भयावदीर्णः सङ्ग्रामादबद्धं बहु भाषसे&rsquo; (भा० कर्ण० ४०।१६)। भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः। &lsquo;दूतावदीर्णे इत्यमरः।&rsquo; एतौ विलीनेऽर्थे पर्यायौ।  दे  दे (देङ् रक्षणे)। &lsquo;तद् (ऋणं) अवदानैरेवावदयते&rsquo; (तै० सं० ६।३।५५)। अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति।  दो  दो (दो अवखण्डने)। &lsquo;हृदयस्यैवाग्रेऽवद्यति&rsquo; (श० ब्रा० ३।१५।१६)। हृदयांशं प्रथमं खण्डयतीत्यर्थः। &lsquo;सर्वभक्ष्यापूपकन्दमूलफलमांसादीनि दन्तैर्नावद्येत्&rsquo; (बौ० ध० २।७।१२।८)। खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः। &lsquo;अव स्तोमेभी रुदं दिषीय&rsquo; (ऋ० २।३३।५)। ** (क्रुद्धं) रुद्रं शमयेयमित्याह।** &lsquo;यां रात्रिं ब्रह्मचारी समिधं नाहरत्यायुष एव तामवदाय वसति&rsquo; (श० ब्रा० ११।३।३।१)। अवदाय=अंशं छित्त्वा। &lsquo;वशाया अवदानानां तथैव तेषामवदानम्&rsquo; (श० ब्रा० ४।५।२।८)। अवदानमवखण्डनम्। &lsquo;नानवत्तमश्नीयात्&rsquo; (शां० गृ० २।१४।२३)। अनवत्तमपृथक्कृतदेवताभागम्। &lsquo;त्वं चापि दक्षयज्ञेस्मिन्नवदानार्थमागतः&rsquo; (शिवपु० २।२।३६।५२)। अवदानं हविर्भागः।  दै  दै (दैप् शोधने)। &lsquo;येषां त्रीण्यवदातानि विद्या योनिश्च कर्म च&rsquo; (पा० ४।१।४८ सूत्रे भाष्ये)। अवदातानि=शुद्धानि। &lsquo;अवदातं मुखम्&rsquo; (पा० १।१।२०) इत्यत्र वृत्तावुदाहरणम्। शोधितमित्यर्थः।  द्युत्  द्युत् (द्युत दीप्तौ)। &lsquo;गुहावद्योतिनोऽप्यस्ति किं दीपस्यार्कतुल्यता&rsquo; (गीता ४।१८ इत्यत्र नीलकण्ठोक्तिः)। अवशब्दो द्योतनस्य न्यूनतामाह। &lsquo;हिशब्देन प्रसिद्ध हेतुमवद्योतयते&rsquo; (बृ० उ० शङ्करवचः)। अवद्योतयते=बोधयति=स्मारयति। अवेन नार्थः।  द्रा  द्रा (द्रा कुत्सायां गतौ)। &lsquo;यत्र सुप्त्वा पुनर्नावद्रास्यन्भवति&rsquo; (श० ब्रा० ३।२।२।२३)। नावद्रास्यन्भवति=निद्रालुर्न भवति, निद्रया नाभिभूयत इत्यर्थः। &lsquo;त्वाऽनवद्राणश्च रक्षताम्&rsquo; (अथर्व० १।१३।)। अनवद्राणः=निद्रारहितः।  धा  धा (डुधाञ् धारणपोषणयोः)। &lsquo;न मा गरन्नद्यो मातृतमा दासा यदीं सुसमुब्धमवाधुः&rsquo; (ऋ० १।१५८।५)। समुब्धमवाधुः=अवाङ्मुखमपातयन्। &lsquo;दविध्वतो रश्मयः सूर्यस्य चर्मेवावाधुस्तमो अप्स्वन्तः&rsquo; (ऋ० ४।१३।४)। अवाङ् अन्तरवाधुः=अन्तर्निमज्जयामासुः। &lsquo;आसिञ्चोदकमव धेह्येनम्&rsquo; (अथर्व० ९।५।५)। एनमजमवधेहि=अधः श्रय, अवतारयेत्यर्थः। &lsquo;सोऽवैवावरं समुद्रं दधावव पूर्वम्&rsquo; (श० ब्रा० १।६।३।११)। अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति। &lsquo;यां ते कृत्यां कूपेऽवदधुः श्मशाने वा निचख्नुः&rsquo; (अथर्व० ५।३१।८)। अवदधुर्नीचैः पातयामासुः। &lsquo;पचनमवधाय महावीरमवदधाति&rsquo; (श० ब्रा० १४।१।२१) अवदधाति=अधः श्रयति, अवतारयति। &lsquo;यच्चोक्तं धर्मशास्त्रेण तत्तावादवधीयताम्&rsquo; (बृ० श्लो० सं० ७।७७)। तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च। &lsquo;स वीर किं मुह्यसि नावधत्से&rsquo; (भा० कर्ण० ८९।४३)। नावेक्षसे, न चेतयस इत्याह। &lsquo;यद् दोषा लवणमुदकेऽवाधा अङ्ग तदाहरेति&rsquo; (छां० उ० ८।१३।१)। अवाधाः=न्यधाः=निहितवानसि। &lsquo;दक्षिणं बाहुमुद्धरतेऽवधत्ते सव्यमिति यज्ञोपवीतम्&rsquo; (तै० आ० २।१)। अवधत्ते न्युब्जी करोति=न्यञ्चयति=नीचैः करोति। &lsquo;मारुत्यां मेषीमवदधाति वारुण्यां मेषम्&rsquo; (आप० श्रौ० ८।२।६।१७)। अवदधाति=प्रक्षिपति। मारुत्यां मरुद्देवताकायामामिक्षायाम्। &lsquo;कर्तेऽवदध्युरुपसर्प मातरं भूमिमेतामिति&rsquo; (आश्व० गृ० ४।६।८)। कर्ते=गर्ते। अवदध्युः=नीचैर्दध्युः=निदध्युः। &lsquo;इत्यवटेऽवदधाति&rsquo; (भा० श्रौ० ७।८।९)। उक्तोऽर्थः। &lsquo;न वै तदवकल्पते यदश्वस्य पादमवदध्याद् वा गोः पादमवदध्यात्&rsquo; (श० ब्रा० ४।३।४।७)। अवदध्यात्=अधो निक्षेपयेत्। (चमसे) न्यासयेत्। &lsquo;अथ मुसल मादत्ते…तदवदधाति&rsquo; (श० ब्रा० १।१।४।१०)। उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति। &lsquo;ब्रह्मचारी न कामसुखेष्वात्मानमवदधाति&rsquo; (भा० शां० १९०।१०)। अवदधाति=निमज्जयति। आसजतीत्यर्थः। &lsquo;ततस्तांस्तेषु कुण्डेषु गर्भानवदधे तदा&rsquo; (भा० आदि० ११५।२२)॥ अवदधे=निदधे। &lsquo;गर्तेष्ववकानवधापयेत्&rsquo; (आश्व गृ० २।८४।४)। संचाययेत्, सङ्ग्राहयेत्। &lsquo;यथा क्षुरः क्षुरधानेऽवहितः&rsquo; (बृ० उ० १।४।७)। अवहितः=न्यस्तः। &lsquo;त्रितं कूपेऽवहितमेतत् सूक्तं प्रतिबभौ&rsquo; (नि० ६।२७)। कूपेऽवहितम्=कूपेऽन्तः पतितम्। &lsquo;त्रितः कूपेऽवहितो देवान् हवत ऊतये&rsquo; (ऋ० १।१०५।१७)। उक्तोऽर्थः। &lsquo;उत देवा अवहितं देवा उन्नयथा पुनः&rsquo; (ऋ० १०।१३७।१)। अवहितम्=पतितम्, अवाञ्चम्, अधोगतम्। &lsquo;न सोपानाद् वेष्तिशिरा अवहितपाणिर्वाऽऽसीदेत्&rsquo; (आप० ध० १।२।५।१०)। अवहितपाणिर्न्युब्जीकृतहस्तः। &lsquo;शृणु मेऽवहिता वचः (रा० २।६३।४)। अवहिता=दत्तावधाना=एकाग्रमनाः। &lsquo;कर्तव्येष्ववहितेन भवता भवितव्यम्&rsquo; (प्र० च०)। उक्तोऽर्थः। &lsquo;लवणमेतदुदकेऽवधाय&rsquo; (छां० उ० ६।१२।३)। अवधाय न्यस्य। &lsquo;दक्षिणं बाहुमुद्धृत्य शिरोऽवधाय&rsquo; (गो० गृ० १।२।२)। अवधाय वेष्टयित्वा। &lsquo;प्रबद्धं हिरण्यं हवन्यामवधाय&rsquo; (का० श्रौ० १०।२।४)। हवन्यामवधाय=जुह्वां निधाय। &lsquo;कंसमपां पूरयित्वा सर्वौषधीः कृत्वा हस्ताववधाय,&rsquo; (गो० गृ० ३।२।३५)। हस्ताववधाय=हस्तौ निमग्नौ न्युब्जौ कारयित्वा। &lsquo;हिरण्यमवधाय&rsquo; (तास्वप्सु) (आश्व० गृ० २।९।६)। निक्षिप्य, न्यस्येत्यर्थः। &lsquo;पादाग्रे दृशमवधाय&rsquo; (मुद्रा० ५।१३)। दृशं निपात्येत्यर्थः। &lsquo;सोऽज्ञायमानः (धृष्टद्युम्नः) पुरुषानवधाय समन्ततः&rsquo; (भा० आदि० १९२।२)। अवधाय=अवस्थाप्य। &lsquo;गच्छावधानं नृपते ततो दुःखं प्रहास्यसि&rsquo; (भा० शां० २९।१६)। अवहितः समाहितो भवेत्याह। &lsquo;वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया&rsquo; (भा० वन० ८६।१७)॥ अवधानं मनसः स्वास्थ्यम्। &lsquo;सैषा… यजमानस्य लोकेऽवहिता&rsquo; (तै० सं० १।७।१।१)। अवहिता=अवस्थिता। &lsquo;सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्&rsquo; (वाराह श्रौ० १।२।२।३४-३५)। अवदध्यादधो निदध्यात्। &lsquo;पारुष्यमवधीय माना&rsquo; (ब्रह्मगवी) (अथर्व० १२।५।३०)। अवधीयमाना व्रजमवरुध्यमाना। अन्तराधीयमानेति त्वक्षरार्थः। &lsquo;दासा बद्ध्वा नदीतोये दृष्टिहीनमवादधुः&rsquo; (बृ० दे० ४।२१)। अवादधुः=अधः क्षिप्तवन्तः।  धाव्  धाव् (धावु गतिशुद्ध्योः)। &lsquo;यत्ते गात्रादग्निना पच्यमानादभिशूलं निहतस्यावधावति&rsquo; (वा० सं० २५।३४)। अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह। &lsquo;अदो यदवधावत्यवत्कमधि पर्वतात्&rsquo; (अथर्व० २।३।१)। अवरुह्य भूमिं धावतीत्युक्तं भवति।  अवधीर्  अवधीर् (अवधीर गणेऽपठितः)। &lsquo;अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्&rsquo; (शा० ३।१४)। अवधीरणा=तिरस्कारः प्रत्याख्यानम्। &lsquo;अचेतनं नाम गुणं न लक्षयेन्मयैव कस्मादवधीरिता प्रिया&rsquo; (शा० ६।१२)। अवधीरिताऽवमानिता।  धू  धू (धूञ् अवधूनने)। &lsquo;अस्मे देवासोऽवधूनुता वसु&rsquo; (ऋ० १०।६६।१४)। हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः। &lsquo;अव दस्यूँ रधूनुथाः।&rsquo; (ऋ० ८।१४।१४)। अवाधूनुथाः=अवाक्षिपः=अवाङ्मुखानपातयः=परासुवः। &lsquo;अपेत्य पत्रिभ्योऽवधूनोत्यवधूतमिति&rsquo; (का० श्रौ० २।४।२)। कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः। &lsquo;एवमनिर्ज्ञातानि दैवतान्यप्यवधूयन्ते&rsquo; (स्वप्न०१)। अवधूयन्ते=अवज्ञायन्ते=अवगण्यन्ते। &lsquo;विपरीतस्तु विद्वद्भिः स्वतन्त्रोप्यवधूयते&rsquo; (का० नी० १२।२)। अवमन्यते। &lsquo;रेणुः पवनावधूतः&rsquo; (रघु० ७।४३)। अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति। &lsquo;लीलावधूतैश्चामरैः&rsquo; (मेघ० ३७)। अवधूतैरुपरि कम्पितैश्चलितैः। &lsquo;आलिङ्गन्योऽवधूतस्त्रिपुरयुवतिभिः।&rsquo; (ध्वन्यालोके २।५ व्याख्यायाम्)। अवधूतो हस्तक्षेपेण सहसा पराणुन्नः। &lsquo;अवधूतप्रणिपाताः&rsquo; (विक्रम० ३।५)। अवधूतो निराकृतोऽवहेलितः। &lsquo;आत्मानमवधूतं में विज्ञाय नृपपुङ्गवाः&rsquo; (रा० १।६६।२१)। अवधूतं तिरस्कृतम्। &lsquo;सुरवधूरवधूतभयाः शरैः&rsquo; (रघु० ९।२०)। अवधूतभयाः=निरस्तत्रासाः। &lsquo;गवाघ्रातमवधूतमवक्षुतम्&rsquo; (अन्नम्) (मनु० ५।१२५)। अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥ &lsquo;अवधूतवेषः&rsquo; (भा० पु० १।१९।२५)। संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः। &lsquo;पापम्…। अवधूय… गच्छेम स्वर्गमुत्तमम्&rsquo; (भा० वन० ५२।२०)। कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः। &lsquo;चण्डी मामवधूय पादपतितम्&rsquo; (विक्रम० ४।६७)। तिरस्कृत्य, उपेक्ष्य, अवज्ञायेत्यनर्थान्तरम्। &lsquo;अवधूय रसालमञ्जरीर्घनमादाय परागमञ्जसा&rsquo; (पारिजात० ११।३६)। अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)।  धृ  धृ (धृञ् धारणे)। &lsquo;श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्&rsquo; (भा०)॥ अध्यवसीयतामित्यर्थः। &lsquo;वानप्रस्थस्य धर्मं ते कथयाम्यवधार्यताम्&rsquo; (मार्क० पु०)। अवहितं श्रूयतामित्यर्थः। &lsquo;न विश्वमूर्तेरवधार्यते वपुः&rsquo; (कु० ५।७८)। अवधार्यते=परिच्छिद्यते। इदमित्थम्भूतमिति निश्चीयते। &lsquo;द्विरुच्चारितं शतमप्यवधारयति&rsquo; (सुश्रुत० २।१६१।९)। अवधारयति=चिन्तयति। &lsquo;तत्रैवमवध्रियते सोम एवान्नम्&rsquo; (बृ० उ०)। अवध्रियते=अवसीयते=निश्चितं ज्ञायते। &lsquo;प्रकृतिपुरुषसंयोग एव साक्षाद् बन्धहेतुरवधारितः&rsquo; (साङ्ख्य० १।१८।५४)। अवधारितो निश्चितः। &lsquo;पुरैव पुंसाऽवधृतो धराज्वरः&rsquo; (भा० पु० १०।१।२२)। अवोऽस्थाने। &lsquo;सर्वत्र यदवधारेणोच्यते स एकान्तः&rsquo; (सुश्रुते)। अवधारेण=याथातथ्येन। &lsquo;अस्तीत्युत्पन्नसत्त्वस्यावधारणम् (नि० १।२।१०)। निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्। &lsquo;यावदवधारणे&rsquo; (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।** &lsquo;तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्&rsquo; (कौ० अ० ४।८।२४)। अवधारणम् इयत्ता।  ध्वंस्  ध्वंस् (ध्वंसु अवस्रंसने गतौ च)। &lsquo;ध्वान्तं तमोऽवदध्वसे हते&rsquo; (वृत्रे) (ऋ० १०।११३।७)। अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति। &lsquo;यः परुषः पारुषेयोऽवध्वंस इवारुणः&rsquo; (अथर्व० ५।२२।३)। अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह।  नम्  नम् (णम् प्रह्वत्वे शब्दे च)। &lsquo;सर्वो हि बिभ्यत्तस्या आसीदति अवनमति च&rsquo; (नि० २।९ इत्यत्र दुर्गः)। अवनमति प्रह्वी भवति। &lsquo;अद्य प्रभृत्यवनताङ्गि तवास्मि दासः&rsquo; (कु० ५। )। &lsquo;त्वय्यादातुं जलमवनते&rsquo; (मेघ० ४८)। &lsquo;लिखन्नास्ते भूमिं बहिरवनतः प्राणदयितः&rsquo; (अमरु० ७)। &lsquo;गलितनयनवारेर्याति पादावनामम्&rsquo; (शिशु० ११।३५)। पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः। &lsquo;दुरितमवनतानां दुर्निरोधं निरुन्धन्&rsquo; (विश्व० च० १४।१७०)। अवनतानां प्रणतानाम्, भक्तानाम्। अत्रार्थे प्रः प्रशस्यः।  नश्  नश् (णश अदर्शने) &lsquo;अवनेशुः कुरूणां हि वीर्याणि अर्जुनाद् भयात्&rsquo; (भा० ४।१७२८)। अवनेशुः=तिरोभावं जग्मुः।  नह्  नह् (णह बन्धने)। &lsquo;अवनद्धं श्नथितमप्स्वन्तः&rsquo; (अथर्व० १।११६।२४)। अवनद्धम्=पिहितम्=आच्छन्नम्। &lsquo;सवालधानेन चर्मणावनह्य&rsquo; (का० श्रौ० १३।३।१६)। उक्तोऽर्थः। &lsquo;गदा हेमपट्टावनद्धा&rsquo; (भा०)। &lsquo;चर्मावनद्धं दुर्गन्धि पूर्णं मूत्रपुरीषयोः&rsquo; (मनु० ६।७६)। चर्मावनद्धं चर्मणाच्छादितम्। &lsquo;यूपं कृत्वा तु मलयमवनाहं च तक्षकम्&rsquo; (भा० द्रोण० २०२।७३)। अवनाहम्=त्रिवेणुयुगबन्धनरज्जुम्।  निज्  निज् (णिजिर् शौचपोषणयोः)। &lsquo;तस्मात् पाणी अवनेनेवित&rsquo; (श० ब्रा० १।२।१।२३)। शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति। &lsquo;अन्यत्रापि&ndash;उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्&rsquo; (मनु० २।२०९)॥ अवनेजनम्=प्रक्षालनम्। &lsquo;पादमवनेनिजे&rsquo; (ऐ० ब्रा० ८।२७)। प्रक्षालयामासेत्यर्थः। &lsquo;तस्य (मनोः) अवनेनिजानस्य मत्स्यः पाणी आपेदे&rsquo; (श० ब्रा० १।८।१।१)। अवनेनिजानस्य=प्रक्षालयतः।  नी  नी (णीञ् प्रापणे)। &lsquo;मन्थे सम्पातमवनयेत्&rsquo; (छां० उ०)। सम्पातं हुतावशेषमासिञ्चेदित्यर्थः। &lsquo;तं (पूर्णं ग्रहम्) न स्तूयमानेऽवनयेत्&rsquo; (श० ब्रा० ४।२।४।६)। स्तुतौ प्रवर्तमानायां होतुश्चमसे नावर्जयेदित्युक्तं भवति। &lsquo;उच्छेषणं वल्मीकवपायामवनयेत्&rsquo; (तै० ब्रा० १।८।६।२)। उक्तोऽर्थः। &lsquo;आहुतेराहुतेस्तु सम्पातं मूर्धनि वध्वा अवनयेत्&rsquo; (गो० गृ० २।३।७)। सम्पातः=शेषः। अवनयेत्=निपातयेत्। &lsquo;मन्थे संस्रवमवनयति&rsquo; (श० ब्रा० १४।९।३।४)। आसिञ्चति। &lsquo;उदपात्रेऽक्षतान् अवनीय&rsquo; (शां० गृ० १।२२।१२)। &lsquo;अपः श्वभ्रेऽवनयति&rsquo; (का० श्रौ० १६।३।२)। &lsquo;ऋबीसे अत्रिमश्विनावनीतमुन्निन्यथुः&rsquo; (ऋ० १।११६।८)। अवनीतमधः पातितम्। &lsquo;युवमत्रयेऽवनीताय&rsquo; (ऋ० १।११८।७)। उक्तोऽर्थः। &lsquo;अश्वान्प्रोक्षत्यपोऽवनीयमानान्&rsquo; (का० श्रौ० १४।३।३)। अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्। &lsquo;अरण्ये मुनिभिर्जुष्टे अवनेया भविष्यसि&rsquo; (रा० उ० ४६।९)। अवनेया रथादवरोप्य प्रापणीया। सीतां प्रति सौमित्रेरुक्तिः।  नु  नु (णु स्तुतौ)। &lsquo;असश्चतः शतधारा अभिश्रियो हरिं नवन्तेऽव ता उदन्युवः&rsquo; (ऋ० ९।८६।२७)। अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः।  नुद्  नुद् (णुद प्रेरणे)। &lsquo;कुरूनवानोदयिष्यस्त्वं न त्वां व्यसनमाव्रजेत्&rsquo; (भा० द्रोण० ८६।६)। कुरूनचोदयिष्यस्त्वमिति पाठान्तरम्। तन्निर्दोषम्।  पत्  पत् (पत्लृ गतौ)। &lsquo;सोपि हंसो गदां गृह्य रथात्तस्मादवापतत्&rsquo; (हरि० ३।१२४।१२)। अवाप्लवत, अवास्कन्दत्, अवाकूर्दतेत्यर्थः। &lsquo;अवपतन्तीरवदन् दिव ओषधयस्परि&rsquo; (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। अवाचीनं पतन्त्य इत्यर्थः। &lsquo;श्येनावपातमवपत्य&rsquo; (प्र० च०)। अवपत्य=सरभसमवतीर्य। &lsquo;जलं कूलावपातेन प्रसन्नं कलुषायते&rsquo; (मृच्छ० ९।२४)। कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)। &lsquo;रोधांसि निघ्नन्नवपातमग्नः करीव वन्यः परुषं ररास&rsquo; (रघु० १६।७८)। अवपाते गजग्रहणार्थे गर्त इति मल्लिनाथः। &lsquo;अवपाताननमग्नं मृगमिव कोभ्युद्धरिष्यति माम्&rsquo; (अवदा० जा०, २४, ४)। अवपातोऽवटः। &lsquo;तस्मिंस्तत्रावपतिते महिष्यः केशवस्य याः&rsquo; (हरि० २।१०८।५)। अवपतिते=अवतीर्णे। &lsquo;केशकीटावपतितं क्षुतं श्वभिरवेक्षितम्&rsquo; (भा० अनु० २३।६)। केशकीटा अवपतिता उपरि पतिता यत्र तत्। &lsquo;लघूनुन्नमयन्भावान् गुरूनप्यवपातयन्&rsquo; (कथा० २५।४२)। अवपातयन्=अवनमयन्। (प्रभञ्जनः)।  पद्  पद् (पद गतौ)। &lsquo;पूष्णश्चक्रं न रिष्यति न कोशोऽवपद्यते&rsquo; (ऋ० ६।५४।३)। अवपद्यते=अधः पतति, भ्रंशते। &lsquo;जामिमृत्वा माऽवपत्सि लोकात्&rsquo; (अथर्व० ६।१२०।२)। माऽवपत्सि=मा पप्तम्, स्वर्गाल्लोकान्मा प्रच्योषि। &lsquo;कर्तमवपदात्यप्रभुः&rsquo; (ऋ० ९।७३।९)। गर्तमवपततीत्याह। &lsquo;अवपद्यन्तामेषामायुधानि&rsquo; (अथर्व० ८।८।२०)। नश्यन्त्वित्यर्थः। &lsquo;ये गर्भा अवपद्यन्ते&rsquo; (अथर्व० ५।१७।७)। अवपतन्ति। प्रच्यवन्तेऽवस्रवन्तीत्यर्थः। &lsquo;न्यङ्ङुत्तानोऽवपद्यते न&rsquo; (ऋ० ४।१३।५)। अवपद्यते=भ्रंशते=अधः पतति। &lsquo;उत्क्रामातः पुरुष माऽवपत्थाः&rsquo; (अथर्व० ८।१।४)। माऽवपत्थाः=मा स्म नीचैर्गच्छः। &lsquo;मोषु देवा अदः स्वरवपादि दिवस्परि&rsquo; (ऋ० १।१०५।३)। दिवस्परि दिवः सकाशाद्भ्रष्टं मा भूदित्याह। &lsquo;यावन्तः स्तोका अवापद्यन्त&rsquo; (तै० ब्रा० २।१।१।१)। स्तोका बिन्दवोऽपतन्नित्यर्थः। &lsquo;ब्रह्मा घृते हिरण्यमवपद्यते&rsquo; (लौ० गृ० ३६।६)। अवपद्यतेऽवष्टभ्नातीति देवपालष्टीकाकारः। &lsquo;यदि कीटोऽवपद्येत&rsquo; (आप० श्रौ० ९।१।२।३९)। अग्निहोत्रस्य सान्नायस्योपरि पतेद् इत्याह। &lsquo;अथ ग्रन्थिं करोतीन्द्रस्य ध्रुवोऽसीति नेदवपद्याता इति&rsquo; (श० ब्रा० ३।६।१।२५)। नेदवपद्यातै=विकीर्णो विषितो विस्रस्तो मा भूदिति। &lsquo;गर्भः सह जरायुणाऽवपद्यताम्&rsquo; (लौ० गृ० ३३।३)। अवपद्यताम्=अधो गच्छतु। निष्क्रामत्विति तात्पर्यार्थः। &lsquo;अव भेषज पादय इमां संविवृत्सति&rsquo; (अथर्व० ८।६।१६)। अवपादय=नाशय। &lsquo;क्षतं कीटावपन्नं च यच्चोच्छिष्टाचितं भवेत्&rsquo; (भा० शल्य० ४३।२६) कीटावपन्नम्=यस्योपरि कीटोऽवपन्नः पतितस्तद्। &lsquo;पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति&rsquo; (मनु० ५।१२५)॥ &lsquo;केशकीटावपन्नम्&rsquo; (गौ० ध० २।८।९)। उक्तोऽर्थः। &lsquo;तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्&rsquo; (ऐ० ब्रा० ८।२३)। नेदवपद्येयम्=भ्रष्टो मा भूवम्। &lsquo;तस्माद् विभक्ताः स्तोका अव पद्यन्त&rsquo; (तै० सं० ६।३।९)। अवपद्यन्ते ऽधःपतन्ति। स्तोका बिन्दवः। &lsquo;ते (गर्भाः) प्रतिहृता नावपद्यन्ते&rsquo; (छां० उ० २।९।६)। अवपद्यन्ते पतन्ति। &lsquo;यदप्स्ववापद्यत&rsquo; (तै० ब्रा० २।२।९।४)। अवापद्यत अपतत्। न्यमज्जत्। &lsquo;अन्धा तमांस्यव पादयैनान्&rsquo; (अथर्व० ९।२।१०)। तमस्सु पातयेत्यर्थः। &lsquo;तस्या वाचोऽवपादादबिभयुः&rsquo; (तै० ब्रा० १।५।१२।१)। अवपादोऽधस्तात्पातोऽवपातः। &lsquo;त्राध्वं कर्तादवपदो यजत्राः&rsquo; (ऋ० २।२९।६)। अवपदः पतनात्। अवपद् इति क्विबन्तम्।  पा  पा (पा पाने)। &lsquo;अयं मित्राय वरुणाय शन्तमः सोमो भूत्ववपानेषु&rsquo; (ऋ० १।१३६।४)। अवनतं पानमवपानमिति सायणः। अवनम्य पानमित्यर्थः। &lsquo;अस्मिन्त्सु सोमेऽवपानमस्तु ते&rsquo; (ऋ० १०।४३।२)। &lsquo;गौराद् वेदीयाँ अवपानमिन्द्रो विश्वाहेद् याति सुतसोममिच्छन्&rsquo; (ऋ० ७।९८।१)। अवपानम्=पानस्थानं पल्वलादि। &lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। &lsquo;माप स्थातं महिषेवावपानात्&rsquo; (ऋ० १०।१०६।२)। उक्तोऽर्थः। ऋश्यो मृगः। &lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि।  पा  पा (पाल् लुगागमः)। &lsquo;अवपालितोऽरक्षितो भवतीति कोशकाराः।&rsquo;  पाशय्  पाशय् (पाश&#43;णिच्)। &lsquo;शमीशाखाभिरास्तीर्य दृढपाशावपाशिताम्&rsquo; (रा० ३।१५।२२)। अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः।  पीड्  पीड् (पीड अवगाहने)। &lsquo;ततोऽस्य जानुना पृष्ठमवपीड्य बलादिव&rsquo; (भा० १।६२९२)। अवपीड्य=आबाध्य। &lsquo;ममज्जेव मही तस्य भूरिभारावपीडिता&rsquo; (भा० पु० १।३७।१०)। अवपीडिता=अवगाढा। &lsquo;(नेत्रे) पार्श्वावपीडिते&rsquo; (सुश्रुत० २।१०४।४)। पार्श्वयोः प्रान्तयोरवगाढे इत्याह। &lsquo;अवपीड इति नस्यभेदः&rsquo; (सुश्रुत० २।४२।८)। &lsquo;वेगान्तरेषु चावपीडं दद्यात्&rsquo; (सुश्रुत० चि० ५।२७)। &lsquo;अवपीडो हितश्चात्र वचाभागाधिकायुतः&rsquo; (सुश्रुत० उत्तर० २६।१४)। अवपीड्य दीयते इत्यवपीडो नस्यभेदः।  पॄ  पॄ (पॄ पालनपूरणयोः)। &lsquo;मधुमेदोऽवपूर्णा च पृथिवी&rsquo; (हरि० ३।२६।५४)। अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति पाठान्तरम्।  प्लु  प्लु (प्लुङ् गतौ)। &lsquo;द्रोणाय व्यसृजद् राजन् स रथादव अवपुप्लुवे&rsquo; (भा० द्रोण० १२७।५३)। पुप्लुवेऽवततार। &lsquo;सिंहासनादवप्लुत्य&rsquo; (बृ० श्लो० सं० २।८७)। प्लुत्याऽवतीर्येत्यर्थः। &lsquo;अवप्लुत्य रथात् कृष्णः&rsquo; (भा० पु० १०।७८।३)। उक्तोऽर्थः। &lsquo;अवप्लुत्य पदानि षट् स्वरथं पुनरास्थितः&rsquo; (भा० द्रोण० १४।७४)। अवप्लुत्य=अवतीर्य गत्वा। &lsquo;रथादवप्लुत्य ततोऽभ्यधावत्&rsquo; (भा० वन० २६९।१०)। &lsquo;अवप्लुतः सिंह इवाचलाग्रात्&rsquo; (भा० भीष्म० ८५।३८)। अवफूर्दितः। &lsquo;धर्मवांस्त्वमधर्मज्ञ सतां मार्गादवप्लुतः&rsquo; (भा० सभा० ४१।२०)। अवप्लुतः=प्रच्युतः=भ्रष्टः=विचलितः। &lsquo;अवप्लुतौ रथोपस्थाद्युधामन्यूत्तमौजसौ&rsquo; (भा० द्रोण० १३०।४१)। अवप्लुतौ=अवतीर्णौ। &lsquo;अवप्लुतः स्यादाविःपृष्ठो वा&rsquo; (आश्व० गृ० २।१।५)। अवप्लुतः=निमग्नः (धृते)। &lsquo;अवप्लुतम्&rsquo; (भा० शल्य० ५७।१९)। प्रहारवञ्चनार्थं नम्रीभूय निःसरणमवप्लुतमिहोक्तम्।  बाध्  बाध् (बाधृ लोडने)। &lsquo;अङ्गुष्ठाभ्यां चावबाधते&rsquo; (भूमिम्) (का० श्रौ० ३।१।७)। अवबाधते अवपीडयति।  बुध्  बुध् (बुध अवगमने)। &lsquo;विधुरावबोधाः (स्कन्दपु० का० ४।३०।८४)। विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः।  बृह्  बृह् (बृह बृहि वृद्धौ)। &lsquo;तदात्मन्व्यतिषजत्यवबर्हाय (शां० ब्रा० ७।९)। अवबर्हाय=अविप्रयोगाय।  बन्ध्  बन्ध् (बन्ध बन्धने)। &lsquo;अवबन्धो हि बुद्धस्य कर्मभिर्नोपपद्यते&rsquo; (भा० शां० ३३१।५२)। अवबन्धो नीचो देहबन्धः। &lsquo;अवबन्धः&rsquo; (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः। &lsquo;प्रसितः प्रसक्तो यस्तत्र नित्यमेवावबद्धः स उच्यते&rsquo; (पा० २।३।४४) सूत्रे काशिकायाम्। &lsquo;शुक्रशोणितयोरवबन्धः&rsquo; (सुश्रुत० शारीर० ३।१०)। अवबन्धोऽप्रवृत्तिः। &lsquo;जानामि यस्मिंश्च जनेऽवबद्धं कामेन सुग्रीवमसक्तमद्य&rsquo; (रा० ४।३३।५३)। अवबद्धं बद्धम् आसक्तम्। असक्तमनवरतम्।  बुध्  बुध् (बुध अवगमने, बुधिर् बोधने)। &lsquo;यश्चाधरोत्तरानर्थान् विगीतान्नावबुध्यते&rsquo; (मनु० ८।५३)। अवबुध्यते=सम्यग् जानाति। &lsquo;दैवतमन्तरेण न शक्यो देवतापदार्थः सम्यगवबोद्धुम्&rsquo; (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। ** &lsquo;तत्र मे कौशलं सर्वमवबुद्धं विशाम्पते&rsquo; (भा० वि० ३।१०)। &lsquo;तत्त्वावबोधैकरसो न तर्कः&rsquo; (विक्रम०)। उक्तोऽर्थः।  भाष्  भाष् (भाष व्यक्तायां वाचि)। &lsquo;इत्युक्तास्ते ततः सर्वे समन्तादवभाषिरे&rsquo; (भा० स्वर्गा० २।४०)। अवशब्दो धात्वर्थं न विशिनष्टि। द्वित्वाभाव आर्षः।  भुज्  भुज् (भुजो कौटिल्ये)। &lsquo;अवभुग्नभोगिफणमण्डलां भुवम्&rsquo; (१५।५४)। अवभुग्नमवनमितम्।  भृ  भृ (भृञ् भरणे)। &lsquo;दीक्षान्तोऽवभृथः&rsquo; (अमरः)। अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः। &lsquo;यदी घृतेभिराहुतो वाशीमग्निर्भरत उच्चाव च&rsquo; (ऋ० ८।१९।२३)। अवभरते अनुच्चैः करोति। वाशीं शब्दम्।  मा  मा (माङ् माने)। &lsquo;रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्&rsquo; (कौ० अ० २।७।२)। अवमानं गाम्भीर्यम्।  मन्  मन् (मन ज्ञाने मनु अवबोधने)। &lsquo;जगन्मङ्गलमात्मानं कथं त्वमवमन्यसे&rsquo; (उत्तर० ७।८)। अवजानासि, अवगणयसीत्यर्थः। &lsquo;योऽवमन्येत ते मूले हेतुशास्त्राश्रयाद् द्विजः&rsquo; (मनु० २।११)। उक्तोऽर्थः।  मान्  मान् (मान पूजायाम्)। &lsquo;भिक्षेत भिक्षां प्रथमं या चैनं नावमानयेत्&rsquo; (मनु० २।५०)। प्रत्याख्यानेन न तिरस्कुर्यात्।  मिह्  मिह् (मिह सेचने)। &lsquo;नरो हितमव मेहन्ति पेरवः&rsquo; (ऋ० ९।७४।४)। अवस्तान्नीचै र्वर्षन्ति।  मुच्  मुच् (मुच्लृ मोक्षणे)। &lsquo;मेखलामवमुञ्चते&rsquo; (गो० गृ० ३।४।२३)। अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः। &lsquo;अवमुच्य स्ववक्षोभ्यो रुक्मं तस्मै तदा ददुः&rsquo; (बृ० दे० ५।७२)। अवमुच्य अवतार्य।  मूर्च्छ  मूर्च्छ (मुर्छा मोहसमुच्छ्राययोः)। &lsquo;कस्मादेषां कलहो नावमूर्च्छेत्&rsquo; (भा० उ० २९।३)। अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये।  मृज्  मृज् (मृजू शुद्धौ)। &lsquo;अथ यदन्तर्यामं हुत्वा। अवाञ्चमवमार्ष्टि&rsquo; (श० ब्रा० ४।५।५।६)। अवमार्ष्टि=अवस्तान्मार्ष्टि=शोधयति। &lsquo;सर्वं तूष्णीमनुक्रामन्नुच्च मार्ष्टि अव च मार्ष्टि&rsquo; (बौ० श्रौ० २।१८।३६)। उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि। &lsquo;इमा ते वाजिन्नवमार्जनानि&rsquo; (ऋ० १।१६३।१५)। अवमृज्यतेऽनेनेत्यवमार्जनमवमर्दनसाधनम्। कङ्कतविशेषः।  मृद्  मृद् (मृद क्षोदे)। &lsquo;शत्रुबलावमर्दनः&rsquo; (रा० ३।३५।११४)। अवमर्दनः= विध्वंसकः। &lsquo;हस्तपादावमर्दनम्&rsquo; (पञ्चत०)। उद्वर्तनमित्यर्थः।  मृश्  मृश् (मृश आमर्शने आमर्शनं स्पर्शः)। &lsquo;अवमृशन्ती कलहंसकान्&rsquo; (काद०)। परामृशन्ती स्पृशन्तीत्यर्थः। &lsquo;तद्धावमृश्य न विवेद&rsquo; (छां० उ० ६।१३।१)। अवमृश्य=अन्विष्य। &lsquo;तद्धावमृश्य न विवेद&rsquo; (छां० उ० ६।१३।१)। पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः।  यज्  यज् (यज देवपूजासंगतिकरणादानेषु)। &lsquo;तांस्ते यज्ञस्य मायया सर्वान् (वरुणस्य पाशान्) अवयजामहे&rsquo; (तै० ब्रा० ३।१०।८।२)। अवयजामहे=यज्ञकर्मणा पराणुदामः। &lsquo;सुन्वानो हि ष्मा यजत्यव द्विषः&rsquo; (ऋ० १।३३।७)। उक्तचर एवार्थः। &lsquo;अव देवानां यज हेडो अग्ने&rsquo; (अथर्व० १९।३।४)। अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया। &lsquo;यदेनश्चकृमा वयमिदं तदवयजामहे&rsquo; (वा० सं० ३।४५)। अवयजामहे=अपनोदयामः=अपाकुर्मः। &lsquo;या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे&rsquo; (आप० श्रौ० ५।४।१६।४)। अवयजे=यजे=पूजयामि। अत्रानर्थकोऽवः। &lsquo;यदेकस्याधि धर्मणि तस्यावयजनमसि&rsquo; (वा० सं० २०।१७)। &lsquo;या तेषामवया दुरिष्टिः&rsquo; (अथर्व० २।३५।१)। अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः। &lsquo;अवेष्टा दन्दशूकाः&rsquo; (श० ब्रा० ५।४।१।१) अवेष्टा दूरीकृता अपनुन्नाः। &lsquo;प्रजाः सृष्ट्वांहोऽवयज्य सोऽकामयत वृत्रं हन्यामिति&rsquo; (मै० सं० १।१०।१४)। अंहोऽवयज्य=अंहोऽवेज्य=पाप्मानं विपूय। &lsquo;यथोदितमेव वरुणमव यजते&rsquo; (तै० सं० ६।३।१२)। अवयजते यजते। अव इह विशेषको न, तद्विरलम्।  या  या (या प्रापणे)। &lsquo;अव देवैर्देवकृतमेनोऽयासिषम्&rsquo; (वा० सं० ३।४८)। अवयासिषम्=अवायासिषम्=अवानैषमित्यर्थः। &lsquo;वरुणस्य हेडोऽवयासिसीष्ठाः&rsquo; (ऋ० ४।१।४)। वरुणस्य क्रोधमपनेषीष्ठा इत्याह। &lsquo;नू चित्सुदानुरवयासदुग्रान्&rsquo; (ऋ० ६।६६।५)। अवयासत्=अपगमयेत्। &lsquo;अवययुरमरस्त्रियोऽस्य यत्नं विजयफले विफलं तपोधिकारे&rsquo; (कि० १०।१५)। अवययुः=अवजग्मुः। &lsquo;न जनोऽयमित्यवयये च स तापसैः&rsquo; (कि० १२।१५)। अवयये=जज्ञे। कर्मणि लिट्। &lsquo;अथवा धर्ममसुबोधसमयमवयात बालिशाः&rsquo; (शिशु० १५।१९)। अवयात=जानीत। &lsquo;भवा मरुद्भिरवयातहेडाः&rsquo; (ऋ० १।१७१।६)। अवयातहेडाः=शमितक्रोधः। &lsquo;अवयाता सदमिद् दुर्मतीनाम्&rsquo; (ऋ० १।१२९।११)। अवयाता=अपाकर्ता=शमयिता। &lsquo;अवयाता हरसो दैव्यस्य&rsquo; (अथर्व० २।२।२)। अवयाता=अपगमयिता=शमयिता। उभयत्रान्तर्णीतण्यर्थको यातिः। &lsquo;नेह भद्रं रक्षस्विने नावयै नोपया उत&rsquo; (ऋ० ८।४७।१२)। अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्। &lsquo;उद्यानं ते पुरुष नावयानम्&rsquo; (अथर्व० ८।१।६)। अवयानम्=अवाङ्गमनम्। &lsquo;कलाजातं हि सर्वं त्वमवयास्यसि मे वरात्&rsquo; (स्कन्दपु० का० ४।८६।८०)। अवयास्यसि अवैष्यसि ज्ञास्यसि।  यस्  यस् (यसु प्रयत्ने)। &lsquo;देवस्य हेडोऽवयासिसीष्ठाः&rsquo; (ऋ० ४।१।४)। अपनयेत्यर्थः। अवपूर्वो यासिर्विनाशे वर्तत इति सायणः।  यु  यु (यु मिश्रणामिश्रणयोः)। &lsquo;अवयुवती&rsquo; (नि० ४।११)। वियुञ्जाने। &lsquo;ययोरन्याऽघानि द्वेषांस्यवयावयति&rsquo; (नि० ९।४२।१)। अवयावयति अवमिश्रयति, अपनयति, पराकरोति, अपाकरोति।  राध्  राध् (राध साध संसिद्धौ)। &lsquo;अवैतेनारात्सीरसौ स्वाहा&rsquo; (अथर्व० ५।६।६)। अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि। &lsquo;यथैव षडवराध्नोति स रिक्तः&rsquo; (ऐ० ब्रा० ३।७)। षट् छब्दो वषट्कारमाह। अवराध्नोति समृद्ध्यभावमाप्नोति।  री  री (रीङ् स्रवणे)। &lsquo;अवरीणो धिक्कृतश्चापीत्यमरः।&rsquo;  रुच्  रुच् (रुच दीप्तौ प्रीतौ च)। &lsquo;अदो यदवरोचते चतुष्पक्षमिवच्छदिः&rsquo; (अथर्व० ३।७।३)। अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति।  रुज्  रुज् (रुजो भङ्गे)। &lsquo;अवरुज्य ययौ गुल्मान्पथस्तस्य समीपजान्&rsquo; (भा० आदि० १५१।३)। अवरुज्य=अवभज्य=नीचैर्भग्नान् कृत्वा। &lsquo;परश्वधैः शाल इवावरुग्णाः&rsquo; (भा० कर्ण० ८२।५)। अवरुग्णोऽधोभग्नः।  रुद्  रुद् (रुदिर् अश्रुविमोचने)। &lsquo;अवक्षुतमवरुदितं तथा श्राद्धे च वर्जयेत्&rsquo; (भा० अनु० ९१।४१)। यस्योपरि अश्रूणि पतितानि तद् (अन्नम्) अवरुदितमुच्यते।  रुध्  रुध् (रुधिर् आवरणे)। &lsquo;स ह गवां सहस्रमवरुरोध&rsquo; (बृ० उ० ३।१।१)। व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)। &lsquo;स्रोतसां वर्त्मान्यवरुध्यन्ते गर्भेण&rsquo; (सुश्रुते १।३२८।८)। अवरुध्यन्ते=पिधीयन्ते। &lsquo;आव श्मशा रुधद्वाः&rsquo; (ऋ० १०।१०५।१)। अपोरुणदित्याह। अपां गतिं रुद्धवानित्यर्थः। &lsquo;समुदायनिपातनाच्चार्थविशेषेऽवरुध्यन्ते&rsquo; (द्विदण्ड्यादयः) (पा० ५।४।१२८ सूत्रे काशिकायाम्)। अवरुध्यन्ते=नियम्यन्ते। &lsquo;यस्य चार्थेऽवरुध्यसे&rsquo; (रा० २।३०।९)। अवरुध्यसे=वार्यसे=बहिष्क्रियसे=अपनुद्यसे। &lsquo;सा मेऽमुष्मादिदमवरुन्ध्यात्&rsquo; (कौ० उ० २।३)। अवरुन्ध्यात्=प्रापयेत्=प्रासादयेत्=उपनमयेत्। &lsquo;सर्वेषां छन्दसां वीर्यमवरुन्धे&rsquo; (ऐ० ब्रा० १।१)। प्राप्नोतीत्यर्थः। अवरोधः प्राप्तिरिति षड्गुरुशिष्यः। &lsquo;चुम्ब्यते शतकृत्वोऽवरुध्यते सहस्रकृत्वः&rsquo; (ध्वन्यालोके १।१४ व्याख्यायाम्)। अवरुध्यते=आलिङ्ग्यते। तेऽर्चन्तः श्राम्यन्तश्चेरुः। &lsquo;अमृतत्वमवरुरुत्समानाः&rsquo; (श० ब्रा० १०।४।३।६)। अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः। &lsquo;यदि वियदेवं भवति सुभिक्षम्…&rsquo; (बृ० सं० २४।२०)। अवरुद्धमाच्छादितम्। &lsquo;अन्यक्षेत्रे अवरुद्धं चरन्तम्&rsquo; (अथर्व० ३।३।४)। अवरुद्धं शत्रुभिर्निरुद्धमिति सायणः। &lsquo;अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम&rsquo; (अवदा० सुत० जा०)। अवरुद्धाः=निरुद्धाः। &lsquo;तासां चेदवरुद्धानां चरन्तीनां मिथो वने&rsquo; (मनु० ८।२३६)। अवरुद्धानां पालेन नियमितानाम्। &lsquo;अवरुद्धोऽचरत्पार्थो वर्षाणि त्रिदशानि च&rsquo; (भा०)। अवरुद्धः संवृताकारः। &lsquo;अवरुद्धा रथिनः केकयेभ्यः&rsquo; (भा० उ० २२।२०)। अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः। &lsquo;अवरुद्धापि जयमत्यभिधाना&rsquo; (राज० ७।७२४)। अवरुद्धाऽन्तःपुरे निक्षिप्ता विधिवदनूढा। &lsquo;अवरुद्धासु दासीषु भुजिष्यासु तथैव च&rsquo; (याज्ञ० २।२९०)। पुरुषान्तरोपभोगतो निरुद्धाः सेवार्थं रक्षिता इति मिताक्षरा। &lsquo;प्रहर्षेणावरुद्धा सा व्याहर्तुं न शशाक ह&rsquo; (रा० ६।११३।१४)। हर्षपरीतां हर्षवशगां हर्षेण परवतीमाह। &lsquo;अवरुद्धं वने रामं दिष्ट्या त्वमनुगच्छसि&rsquo; (रा० २।११७।२२)। अवरुद्धं पित्रा नियुक्तमिति तिलकः। &lsquo;न शशाकोत्तरैर्वाक्यैरवरोद्धुं समुद्यतम्&rsquo; (रा० ३।१।३३)। अवरोद्धुम्=उपरोद्धुम्=नियन्तुम्। &lsquo;सर्वग्रहणं शूद्रावरोधनार्थम्&rsquo; (मनु० १।२ इत्यत्र मेधातिथिवचनम्)। अवरोध उपसङ्ग्रहः। &lsquo;बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्&rsquo; (भा० उ० ९८।२५)॥ अवरोधः=उपरोधः=अन्तरायः। &lsquo;अज्ञातचर्या बालानामवरोधश्च माधव&rsquo; (भा उ० ९०।५९)। अवरोधो राज्याप्रदानरूपो वृत्तिनिरोध इति नीलकण्ठः। &lsquo;अच्युतो रोधावरोधाद् ध्रुवो राष्ट्रे प्रतितिष्ठति&rsquo; (कौ० सू० ९८)। अवरोधोऽधः पातनम्, मज्जनम्। &lsquo;फेनायमानं स्रोतोवरोधः&rsquo; (सुश्रते)। अवरोधः=उपरोधः। &lsquo;निन्ये विनीतैरवरोधदक्षैः&rsquo; (कु० ७।७३)। अवरोधः शुद्धान्तः=अन्तःपुरम्। &lsquo;यस्यावरोधस्तनचन्दनानां प्रक्षालनाद् वारि विहारकाले&rsquo; (रघु० ६।४८)। अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः। &lsquo;प्रतारं च समुद्रस्य रात्रौ लङ्कावरोधनम्&rsquo; (रा० १।४।३५)। प्रत्ययभेदो नार्थभेदः। &lsquo;मन्ये प्रकाशीकृतमूर्धजानि रणं प्रविष्टान्यवरोधनानि&rsquo; (ऊरु० १।३८)। अवरोधनानि=अन्तःपुरजनः। &lsquo;राजावरोधनवधूरवतारयन्तः&rsquo; (शिशु० ५।१८)। अवरोधनमन्तः पुरम्। &lsquo;अवरोधनानि सिन्धोः&rsquo; (शिशु० ८।८)। समुद्रमहिष्यो नद्य इत्यर्थः। &lsquo;योग्यः कन्यावरोधने&rsquo; (वि० पु० ६।१।१२)। भार्यात्वेन ग्रहण इत्यर्थः। &lsquo;यो वै संवत्सरस्यावरोधनं चोद्रोधनं च वेद&rsquo; (ऐ० ब्रा० ४।१४)। अंश आद्योऽवरोधः स्यात्। &lsquo;सर्वेषां कामानामवरुद्ध्यै&rsquo; (ऐ० ब्रा० २।१७)। अवरुद्धिः प्राप्तिः, तस्यै। &lsquo;अन्नाद्यस्यावरुद्ध्यै&rsquo; (जै० ब्रा० १।७८)। उक्तोऽर्थः। &lsquo;कस्य चित्त्वथ कालस्य साङ्काश्यादागतः पुरात्। मिथिलामवरोधकः…&rsquo; (रा० १।७१।१६)। अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः। &lsquo;देवराज, दुरवरोधोऽयमनयोर्महावीरयोर्मिथो विमर्दः&rsquo; (महावीर० ६)। दुरवरोधो दुर्निवारः। &lsquo;तेनोद्वेगेन राजा तानवरुन्ध्यात्&rsquo; (कौ० अ० १।१०।१०)। अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्। &lsquo;तद् देवा विजित्यावरुरुत्समाना अन्वायन्&rsquo; (तै० सं० १।५।१)। अवरुरुत्समाना आत्मसात्कर्तुमिच्छन्तः। &lsquo;मर्म्मगतस्त्वगादिष्ववरुद्धत्वान्नोच्यते&rsquo; (सुश्रुत० सूत्र० २२।६)। अवरुद्धः संगृहीतः। &lsquo;अनवरुद्धा वा एतस्य विराड् य आहिताग्निः&rsquo; (तै० सं० १।७।६)। अनवरुद्धाऽस्वाधीना। &lsquo;अनवरुद्धस्यावरुद्ध्यै&rsquo; (तै० ब्रा० १।३।८)। अस्वीकृतस्य स्वीकृतय इत्याह। &lsquo;अथास्यैष स्वभक्षो न्यग्रोधस्यावरोधाः&rsquo; (ऐ० ब्रा० ७।३०)। शाखाभ्योऽवाङ्मुखत्वेन प्ररोहन्तोमूलविशेषा अवरोधाः। &lsquo;विततेव दूर्वाऽवरोधै र्भूम्यां प्रतिष्ठितेव&rsquo; (ऐ० ब्रा० ८।८)। उक्तोऽर्थः। &lsquo;नह्येकस्मिञ्शास्त्रे शक्यः सर्वशास्त्राणामवरोधः कर्तुम्&rsquo; (सुश्रुत० १।४।५)। अवरोध उपसङ्ग्रहः। &lsquo;राजा किल मामवरोधयिष्यति&rsquo; (कौ० अ० १२।२।२१)। शुद्धान्तेऽन्तः करिष्यति, अन्तः पुरगतां करिष्यति।  रुह्  रुह् (रुह बीजजन्मनि)। &lsquo;अस्माकमुत्तमं कृधीत्यादित्यमीक्षमाणो जपित्वाऽवरोहेत्&rsquo; (आश्व० गृ० २।६।१२)। अवरोहेत्=संसदं प्रपद्येत। &lsquo;यानासनस्थश्चैवैनमवरुह्याभिवादयेत्&rsquo; (मनु० २।२०२)। अवरुह्यावतीर्य। &lsquo;यौ व्याघ्राववरूढौ जिघत्सतः पितरं मातरं च&rsquo; (अथर्व० ६।१४०।९)। अवरूढौ=इत उपेतौ=अर्वाङ्मुखौ प्राप्तौ। &lsquo;यदत्रिर्वामवरोहन्नृबीसम्&rsquo; (ऋ० ५।७८।४)। अवरोहन्=अवगाहमानः=प्रविशन्। &lsquo;अवरोहशताकीर्णं वटमासाद्य तस्थतुः&rsquo; (रा० २।५२।९६)। अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा। &lsquo;इतरेष्वागमाद् धर्मः पादशस्त्ववरोपितः&rsquo; (मनु० १।८२)। अवरोपितोऽवकलितो हीनः कृतः। &lsquo;शूनपाणिपादोदरमपगताक्षमुद्वृत्तनाभिमवरोपितं विद्यात्&rsquo; (कौ० अ० ४।६)। अवरोपितं शूलारोपितम्।  लग्  लग् (लगे सङ्गे)। &lsquo;अवलगनरूपेणोपगम्य&rsquo; (तन्त्रा० १।३)। &lsquo;कृशावलग्नसंलग्नसप्तकीसंभृतश्रियम्&rsquo; (शि० भा० २।५६)। अवलग्नम्=मध्यम्, उदरम्। &lsquo;क्षिप्तो हस्तावलग्नः प्रसभमभिहतः&rsquo; (ध्वन्यालोके ५।५१ व्याख्यायाम्)। अवलग्नः स्पृष्टः। &lsquo;स्कन्धावलग्नोद्धृतपद्मिनीकः&rsquo; (रघु० १६।६८)। अवलग्ना संसक्ता।  लम्ब्  लम्ब् (लबि अवस्रंसने)। &lsquo;किं न पश्यसि, सर्वोऽयं जनस्त्वामवलम्बते&rsquo; (भट्टि० १८।४१)। त्वामवलम्बते=त्वत्सापेक्षः, त्वय्याधृतः। &lsquo;उर्वशी राजानमवलम्बते&rsquo; (विक्रम०)। राजशरीर आत्मानमवस्रंसयति। &lsquo;व्यवहारोऽयं चारुदत्तमवलम्बते&rsquo; (मृच्छ०)। चारुदत्तेन सम्बध्यत इत्यर्थः। &lsquo;सोऽयं क इति बुद्धिस्तु साजात्यमवलम्बते&rsquo; (भाषापरि०)। साजात्यं समानजातित्वमवलम्बतेऽपेक्षते। &lsquo;के भवन्तोऽवलम्बन्ते गर्ते ह्यस्मिन्नधोमुखाः&rsquo; (भा० आदि० १३।१६)। अवलम्बन्ते=निपतिताः। &lsquo;अन्तरेण तालुके। य एष स्तन इवावलम्बते&rsquo; (तै० उ० १।६।१)। अवलम्बतेऽन्तरा तिष्ठति। &lsquo;भूतं हित्वा च भाव्यर्थे योऽवलम्बेत मूढधीः&rsquo; (भा० आदि० २३३।१५)। अवलम्बेत=श्रयेत। &lsquo;शक्यमिदानीं जीवितमवलम्बितुम्&rsquo; (माल०)। अवलम्बितुम्=धर्तुम्। &lsquo;हस्तेऽवलम्ब्य तम्&rsquo; (कथा० १२१।१७६)। अवलम्ब्य-आदाय, गृहीत्वा। &lsquo;ययौ तदीयामवलम्ब्य चाङ्गुलिम्&rsquo; (रघु० ३।२५)। उक्तोऽर्थः। &lsquo;अवलम्ब्यापराः कण्ठे हरिम्&rsquo; (हरि० २।८८।२६)। अवलम्ब्य=आसज्य परिरभ्य। &lsquo;चित्रलेखाहस्तावलम्बिता&rsquo; (विक्रम० १)। अवलम्बिता=अवष्टब्धा। &lsquo;कनकशृङ्खलावलम्बिनी&rsquo; (मुद्रा० २)। अवलम्बिनी=अवस्रंसमाना।  लिख्  लिख् (लिख अक्षरविन्यासे)। &lsquo;नीवीमवलिखतो द्विगुणः&rsquo; (कौ० अ० १।७।२५)। &lsquo;दारुमयानां पात्राणामुच्छिष्टसमन्वारब्धानामवलेखनम्&rsquo; (बौ० ध० १।६।१३।२६)। अवलेखनं धर्षणम्। &lsquo;यथा दन्तप्रक्षालनोत्सादनावलेखनानीति&rsquo; (आप० ध० ११२।८।५)। अवलेखनं कङ्कतादिना केशानां विभागेनावस्थापनम्। &lsquo;अञ्जनाभ्यञ्जनोन्मर्दस्त्र्यवलेखामिषं मधु&rsquo; (भा० पु० ७।१२।१२)। अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः। &lsquo;बहुशोऽवलिखेच्चापि वर्त्मास्योपगतं यदि&rsquo; (सुश्रुत० उत्तर० १२।२३)। अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्।  लिप्  लिप् (लिप उपदेहे)। &lsquo;कर्णा याम्याः, अवलिप्ता रौद्राः, नभोरूपाः पार्जन्याः।&rsquo; अवलिप्ता दूषिताः। अवशब्दो लेपस्य दौष्ट्यमाह। &lsquo;भार्गव भार्गव !">

<meta itemprop="wordCount" content="9904">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०७२ अव"/>
<meta name="twitter:description" content="अज्  अज् (अज गतिक्षेपणयोः)। &lsquo;श्रोणामेक उदकं गामवाजति&rsquo; (ऋ० १।११६१।१०)। उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः।  अत्  अत् (अत सातत्यगमने)। &lsquo;अश्मास्यवतम्&rsquo; (ऋ० २।२४।४) इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः&rsquo; (नि० १०।१३)।  अद्  अद् (अद भक्षणे)। &lsquo;अव रुद्रमदीमहि&rsquo; (वा० सं ३।५८)। अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः।  अन्  अन् (अन प्राणने)। &lsquo;स वै सकृदवान्यात्&rsquo; (श० ब्रा० ११।१।६।३२)। अवाम्यात्=निश्वस्यात्। &lsquo;एतां दिशमनवानन्त्सृत्वा कुम्भं प्रक्षीयानपेक्षमाण एहि&rsquo; (श० ब्रा० १३।८।३।४)। अनवानन्=अनिश्वसन्। &lsquo;व्याहृतीर्जपित्वाऽनवानम्&rsquo; (सत्या० श्रौ० २१।२।२)। अनवानम् अनुच्छ्वासम्।  अय्  अय् (अय गतौ)। &lsquo;अवायन्तां पक्षिणः&rsquo; (अथर्व० ११।१२।८)। अवाङ्मुखा निपद्यन्तामित्यर्थः।  अर्ज्  अर्ज् (अर्ज षर्ज अर्जने)। &lsquo;तामवार्जन्ति&rsquo; (श० ब्रा० ४।५।८।११)। उत्सृजन्तीत्यर्थः।  अस्  अस् (असु क्षेपे)। &lsquo;प्रथमपातिनं शकलमवास्य&rsquo; (आप० श्रौ० ७।३।२०)। अवास्य=नीचैः क्षिप्त्वा। &lsquo;यूपशकलमवास्यति&rsquo; (तै० सं० ६।३।४।२०)। अवास्यति गर्ते क्षिपति। अवशब्दोऽधोर्थे।  आप्  आप् (आप्लृ व्याप्तौ)। &lsquo;विदुस्ते वीर कर्माणि नानवाप्तानि कानि चित्&rsquo; (भा० सभा० ५।३४)। अनारब्धानीत्यर्थः। &lsquo;पैतृकं तु पिता द्रव्यमनवाप्तं यदाप्नुयात्&rsquo; (मनु० ९।२०९)। अनवाप्तम् पित्राऽसामर्थ्येनोपेक्षितत्वादप्राप्तम्। &lsquo;हस्तावापेन गच्छन्ति नास्तिकाः किमतः परम्&rsquo; (भा० शां० १८१।५)। हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः।  इ  इ (इण् गतौ)। &lsquo;मा नो द्यूतेऽवगान्मा समित्याम्&rsquo; (अथर्व० १२।३।४६)। माऽवगात्=मा प्रणशत्=माऽपहारि। &lsquo;अवैतु पृश्नि शेबलम्&rsquo; (अथर्व० १।११।४)। अवैतु=अर्वाक् पततु। &lsquo;यथा वातो यथा वनम्… एवा त्वं दशमास्य सहावेहि जरायुणा&rsquo; (ऋ० ५।७८।८)। अवेहि=अवाङ् इहि, नीचैर्याहि, निष्क्राम। &lsquo;समानमेतदुदकमुच्चैत्यव चाहभिः&rsquo; (ऋ० १।१६४।५१)। उदेति चावैति च। उच्चैरेति अर्वाङ् चैतीत्यर्थः। &lsquo;अव ते हेडो वरुण नमोभिरव यज्ञेभिरीमहे&rsquo; (ऋ० १।२४।१४)। अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्। &lsquo;अव तदेन ईमहे तुराणाम्&rsquo;। (ऋ० ७।५८।५)। &lsquo;गोत्रचरणाच्छलाघात्याकारतदवेतेषु&rsquo; (पा० ५।१।१३४)। इह तदवेतः=तत्प्राप्तः। तदवगतवान् वा। गार्गिकामवेतः। &lsquo;एको मासः संवत्सरस्यानवेतः स्यात्&rsquo; (तै० सं० २।६।३।५)। अनवेतः=अनतीतः। &lsquo;अव त्वानेना नमसा तुर इयाम्&rsquo; (ऋ० ७।८६।४)। अवेयाम्=प्राप्नुयाम्। &lsquo;अव देवैर्देवकृतमेनोऽयासिषम्&rsquo; (वा० सं० ३।४८)। देवैरिन्द्रियैः कृतम्। अवायासिषम्=(जले) अवनीतवानस्मि। &lsquo;नव नव दक्षिणा भवन्ति नावयन्त्येवैनम्&rsquo; (षड्विंश० ३।८)। &lsquo;अवैत्वभ्वं कृणुता वरीयः&rsquo; (ऋ० ८।४९।५)। अवैतु=अपैतु। &lsquo;हितं तेषामहितं मामकानाम्। एतत् सर्वं मम नावैति चेतः&rsquo; (भा० वन० ४।१८)॥ नावैति नाङ्गी करोति। &lsquo;अवैन्नाशं दशास्यस्य निर्वृत्तमिव राघवः&rsquo; (भट्टि० ७।३३)। अवैत्=प्रत्यैत्, अजानात्। &lsquo;अवैमि ते सारमतः प्रियं त्वाम्&rsquo; (कु० ३।१३)। &lsquo;भवानपीदं परवानवैति&rsquo; (रघु० २।५६)। &lsquo;अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि&rsquo; (शा० ५)। अवैमि=मन्ये, पश्यामि। &lsquo;नमः सखिभ्यः सन्नान्माऽवगात&rsquo; (तै० ब्रा० २।४।७।११)। माऽवगात=माऽपगात=मा स्मापेत। &lsquo;लोकं माऽर्वागवगाः&rsquo; (पञ्च० ब्रा० १।५।५)। (हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः।  ई  ई (ईङ् गतौ)। &lsquo;अवैषां हेड ईमहे&rsquo; (वा० सं० १६।६)। अपनयामः।  ईक्ष्  ईक्ष् (ईक्ष दर्शने)। &lsquo;योत्स्यमानानवेक्षेऽहम्&rsquo; (गीता० १।२३)। इहावशब्दो नात्यर्थमुपकरोति धात्वर्थस्य। &lsquo;वसुधेयमवेक्ष्यतां त्वया&rsquo; (रघु० ८।३)। आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः। &lsquo;त्वं राजा रक्षसां लङ्कामवेक्षेथा विभीषण&rsquo; (भट्टि० १९।२३)। &lsquo;अथाऽऽज्यमवेक्षते&rsquo; (श० ब्रा० १।३।१।२६)। आज्ये पात्रस्थेऽन्तर्दृशं पातयतीत्यर्थः। &lsquo;उदशराव आत्मानमवेक्ष्य… तौ होदशरावेऽवेक्षाञ्चक्राते&rsquo; (छां० उ० ८1८।१)। उक्तोऽर्थः। &lsquo;प्रतिगृह्य सौम्यं होता पूर्वश्छन्दोगेभ्योऽवेक्षेत&rsquo; (ऐ० ब्रा० ३।३२)। घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः। &lsquo;न कूपमवेक्षेत&rsquo; (बौ० ध० २।३।६।२७)। आत्मानं तत्र द्रष्टुमिति शेषः। &lsquo;नोदपानमवेक्षेत&rsquo; (गो० गृ० ३।५।१३)। &lsquo;आशीविषो नैनो राजानमवेक्षते&rsquo; (तै० सं० ६।६।७।२)। राज्ञि सोमे दृष्टिं न पातयतीत्यर्थः। &lsquo;अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…&rsquo; (भा० उ० ९३।२०)। अवेक्षेरन्=अवदधीरन्=आद्रियेरन्। &lsquo;श्लाघ्यां दुहितरमवेक्षस्व जानकीम्&rsquo; (उत्तर० १।७)। तस्यां प्रतिजागृहि। &lsquo;न कमलिनीं दृष्ट्वा ग्राहमवेक्षते मतङ्गजः&rsquo; (माल० ३)। नावेक्षते न गणयति। &lsquo;नित्यं शास्त्राण्यवेक्षेत निगमांश्चैव वैदिकान्&rsquo; (मनु० ४।१९)। अवेक्षेत=चिन्तयेत्=विचारयेत्। &lsquo;सूक्ष्मं विशेषणं तेषामवेक्षेच्छास्त्रचक्षुषा&rsquo; (भा० शां० २१७।२८)। हेलया हेयत्वेन पश्येत्। अवशब्दोऽवक्रोशे वर्तते। &lsquo;न परदुःखातुराः स्वसुखमवेक्षन्ते महाकारुणिकाः&rsquo; (अवदा० मैत्री० जा०)। नावेक्षन्ते-नाद्रियन्ते। &lsquo;सोऽवेक्षते जगत्कृत्स्नं न सहायमवेक्षते&rsquo; (शि० भा० २६।१९)। जगति प्रतिजागर्तीत्याह। &lsquo;न हि मन्ये नृशंसे त्वं राजधर्ममवेक्षसे&rsquo; (रा० २।७४।२१)। अवेक्षसे=वेत्थ। &lsquo;अवेक्षते महाभागस्तीर्थीकुर्वंस्तदाश्रमम्&rsquo; (भा० पु० १।४।८)। अवेक्षते=प्रतीक्षते। अन्यत्र दुर्लभोऽयमर्थः। &lsquo;अत्रास्त्यवेक्षा त्वयि मे रक्ष्यो हि शरणागत&rsquo; (रा० २।९६।५१)। अवेक्षा=आदरः। &lsquo;मम त्ववेक्षया वीर शृणु विज्ञापयामि ते&rsquo; (भा० उ० ८।४२)। इहावेक्षाऽऽदरोऽवधानम्। &lsquo;न ते पुत्रेष्ववेक्षाऽस्ति&rsquo; (भा० आदि० २३३।८)। &lsquo;यदि रामस्य नावेक्षा त्वयि स्यान्मातृवत्सदा&rsquo; (रा० २।७३।१८)। अवेक्षा गौरवं संभावना पूज्यबुद्धिः। &lsquo;ततोऽहं त्वामनुप्राप्तः कौरवाणामवेक्षया&rsquo; (भा० वन० १०।१४)। अनन्तरोदीरित एवार्थः। &lsquo;वर्णश्रमावेक्षणजागरूकः&rsquo; (रघु० १४।८५)। वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः। &lsquo;फलप्रचयनोदपानावेक्षण…&rsquo; (द्रा० गृ० ३।१।३९)। उदपानं कूपः। तत्रावेक्षणमवाङ्मुखीभूय निरीक्षणम्। &lsquo;अवेक्षमाणस्त्वां मां च न्यस्तास्त्रश्चाहवे हतः&rsquo; (भा० द्रोण० १९६। ४८)। अवेक्षमाणः=प्रतिजाग्रत्=अप्रमाद्यत् (आवयोः)। &lsquo;अवेक्षमाणां बहुशो वैदेहीं धरणीतलम्&rsquo; (रा० ३।५२।४२)। अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते। &lsquo;प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्&rsquo; (भा० शां० १२०।१३)। अवेक्षितः कृतावेक्षः। &lsquo;अङ्गावेक्षस्व सौमित्रे कस्येमां मन्यसे चमूम्&rsquo; (रा० २।९६।१५)। अवेक्षस्व सम्यगवलोकय। &lsquo;प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…&rsquo; (पारिजात० १७।४६)॥ अवेक्ष्यतामुदीक्ष्यतां प्रेक्ष्यताम्। &lsquo;आशीविषो वै नो राजानमवेक्षते&rsquo; (ऐ० ब्रा० ६।१)। अवेक्षते=ईक्षते। &lsquo;तातस्य प्रियकामेन यौवराज्यमवेक्षता&rsquo; (भरतेन त्वया) (रा० २।५२।३६)। अवेक्षता अवेक्षमाणेन। &lsquo;अनवेक्षितपूर्वसौहृदा रमते ऽन्यत्र गता तथाङ्गना&rsquo; (सौग्दर० ८।४१)। अनवेक्षितमगणितम्। &lsquo;तमवेक्ष्य रुरोद सा भृशं स्तनसम्बाधमुरो जघान च&rsquo; (कु० ४।२६)। तं मधुं वीक्ष्य। &lsquo;पारिणाह्यस्य वेक्षणे&rsquo; (मनु० ९।११)। अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः।  उक्ष्  उक्ष् (उक्ष सेचने)। &lsquo;दध्ना मधुमिश्रेणावोक्षति&rsquo; (तै० सं० ५।४।५।२)। अवोक्षति=अवाङ्मुखेन हस्तेनोक्षति। &lsquo;अथ सभाया मध्ये अधिदेवनमुद्धत्यावोक्ष्य&rsquo; (आप० श्रौ० ५।६।१९।२)। उक्तोऽर्थः। &lsquo;उद्धते वा अवोक्षितेऽग्निमादधति&rsquo; (श० ब्रा० ६।४।४।१८)। उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥  ऋ  ऋ (ऋ गतिप्रापणयोः)। &lsquo;यथाऽक्षोऽनुपाक्तः। अवार्च्छत्येवमवारम्&rsquo; (तै० सं० २।६।३।३-४)। अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः।  ओण्  ओण् (ओणृ अपनयने)। पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः।  कर्ण् ।  &lsquo;यात्रापहृतचेतस्त्वात्तद्वाक्यमवकर्णयन्&rsquo; (बृ० श्लो० सं० ३।७६)। अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः।  कल्  कल् (कल गतौ संख्याने च)। अवकलितो दृष्ट इति धरणिरिति शब्दकल्पद्रुमः।  काश्  काश् (काशृ दीप्तौ)। &lsquo;वर्णावकाशमपि मे पश्य पाण्डव यादृशम्&rsquo; (भा० वि० २०।१५)। वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य। &lsquo;उभयतो मांसैः संछन्नं नावकाशते&rsquo; (श० ब्रा० ८७।४।२०)। नावकाशते न दृग्विषयतां याति। &lsquo;इहि तिस्रः परावतः…धेना इन्द्रावचाकशत्&rsquo; (ऋ० ८।३२।२२)। &lsquo;जनानां धेना अवचाकशद् वृषा&rsquo; (ऋ० १०।४३।६)। &lsquo;अन्तरिक्षेण पतति विश्वा रूपावचाकशत्&rsquo; (ऋ० १०।१३६।४)। इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह। &lsquo;यानि तस्याः (शम्याः) वकाशानि दिव्यरूपाण्यमन्यत&rsquo; (भा० वि० ५।२०)। वकाशानि अवकाशानि सुषिरस्थानानि कोटराख्यानि।  कील्  कील् (कील बन्धने)। &lsquo;क्षुत्पिपासावकीलनम्&rsquo; (भा० आश्व० ४५।३)। अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही।  कुत्स्  कुत्स् (कुत्स अवक्षेपणे)। &lsquo;कुल्माषांश्चिदाहरेत्यवकुत्सिते&rsquo; (नि० १।४।१४)। अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह।  कृत्  कृत् (कृती छेदने)। &lsquo;एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥&rsquo; (भा० स्त्री० १६।१)। अवकर्तनं युद्धभूमिः। &lsquo;सन्दर्याग्रे स्वभार्यायाः कर्णनासावकर्तनम्&rsquo; (राज० ७।८९२)। अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्। &lsquo;इयं वस्त्रावकर्तेन संवीता चारुहासिनी&rsquo; (भा० वन० ६२।२२)। वस्त्रावकर्तो वस्त्रखण्डः। &lsquo;कृष्णाजिनग्रीवा एवावकृत्य प्रत्यानह्यति&rsquo; (श ० ब्रा० ३।३।४।८)। अवकृत्य=अपच्छिद्य। &lsquo;निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…&rsquo; (भा० आदि० १७८।१९-२०)। अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह।  कृश्  कृश् (कृश तनूकरणे)। &lsquo;न यं जरन्ति शरदो न मासा न द्याव इन्द्रमवकर्शयन्ति&rsquo; (ऋ० ६।२४।७)। नावकर्शयन्ति ईषदपि न कृशी कुर्वन्ति। अवोऽल्पार्थे।  कृष्  कृष् (कृष विलेखने)। &lsquo;कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्&rsquo; (भा० सभा० ५।७३)॥ नावकर्षसि=न निष्कासयसि=न बहिष्करोषि। अपकर्षसीति पाठान्तरम्। &lsquo;प्राकृष्यमाणः कलिना सौहृदेनावकृष्यते&rsquo; (भा० वन० ६२।२६)। अवकृष्यते=हीयते। &lsquo;प्रतिकर्तुं प्रकृष्टस्य नावकृष्टेन युज्यते&rsquo; (रा० ४।१७।४७)। अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः। &lsquo;अवकृष्टोत्तरासङ्गः कृशो धमनिसन्ततः&rsquo; (भा० वन० १२।१४)। अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः। &lsquo;पणो देयोऽवकृष्टस्य षडुत्कृष्टस्य वेतनम्&rsquo; (मनु० ७।१२६)। अवकृष्टस्य गेहादिसंमार्जकोदकवाहादेः कर्मकरस्येति कुल्लूकः। &lsquo;मामग्रासनतोऽवकृष्टमवशम्&rsquo; (मुद्रा० १।१२)। अवकृष्टमधः पातितम्। &lsquo;नखावकृष्टेऽत्यर्थं पिण्डकाः सदाहपाका भवन्ति&rsquo; (सूश्रुत० २।२९१।१)। नखावकृष्टे=नखस्याधोभागे। &lsquo;पादावकर्षणसन्धानैः&rsquo; (भा० द्रोण० १४२।४५)। पादावकर्षणम्=पादयोर्नीचैः कर्षणम्। &lsquo;न सन्तु यदुवीराणां दारा हारावकर्षिताः&rsquo; (पारिजात० १३।४४)। अवतारितहाराः, अवरोपितमौक्तिकमालाः। &lsquo;ध्रुवां चावकृष्टे ऽनुपूर्वम्&rsquo; (का० श्रौ० २।८।१३)। अवकृष्टे ऽधोदेशे।  कॄ  कॄ (कॄ विक्षेपे)। &lsquo;पुनः पुनः कुत्सयन्तं तु विगृह्यादितो ग्रन्थेनावकिरेत्&rsquo; (का० सं० विमान० शिष्योप०)। &lsquo;अवाकीर्यत कनीयांसौ रतोमावुपाश्नुत, यज्ञावकीर्णा हि&rsquo; (पञ्चविंश० ब्रा०)। &lsquo;ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः&rsquo; (भा० वन० १७५।१६)। आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्। &lsquo;महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्&rsquo; (रा० २।३०।१३)॥ उक्तोऽर्थः। &lsquo;असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते&rsquo; (भा० पु० ७।१।५९)। अवकीर्यते=क्षरति=नश्यति। &lsquo;(तम्) अवाकिरन् बाललताः प्रसूनैः&rsquo; (रघु० २।१०)। तस्योपरि निचिक्षिपुरित्यर्थः। &lsquo;अवाकिरन् शरान्&rsquo; (भा० वन० २१।३०)। अवाकिरन्=प्रास्यन्। &lsquo;यो ब्रह्मचार्यवकिरेत्&rsquo; (तै० आ० २।१८)। रेतः सिञ्चेत् स्त्रियाम्। &lsquo;वाससाऽऽच्छादयामास माल्येनावचकार च&rsquo; (रा० ४।१४।२३)। अवचकार=माल्यं तस्योपरि निचिक्षेप। &lsquo;अवकिरते हस्ती स्वयमेव&rsquo; (पा० ३।१।८७)। भुव्यात्मानं प्रसारयतीत्यर्थः। &lsquo;सप्तद्वारावकीर्णां च न वाचमनृतां वदेत्&rsquo; (मनु० ६।४८)। चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः। &lsquo;अवकीर्णः सुगुप्तश्च न वाचा ह्यप्रियं वदेत्&rsquo; (भा० शां० २७८।८)। अवकीर्णः (मूढैः) पांसुभिश्छन्नः, धिक्कृत इत्यर्थः। &lsquo;तीर्थान्य् अवकीर्णानि तपस्विभिः&rsquo; (भा०)। अत्रावोऽस्थाने। आङ् इति तु स्थाने स्यात्। &lsquo;किमपैति रजोभिरौर्वरैरवकीर्णस्य मणेर्महार्घता&rsquo; (शिशु० १६।२७)। अत्र कविना भारतप्रयोगोऽनुकृतः। स एव च दोषः। &lsquo;अवकीर्णस्त्वहं कुन्त्या सूतेन च विवर्धितः&rsquo; (भा० भीष्म० १२२।२४)। अवकीर्णः=प्रास्तः=(जलेऽन्तर्) निक्षिप्तः। &lsquo;पुत्रं सर्वगुणोपेतमवकीर्णं जले पुरा&rsquo; (भा० शां० १।२२)। उक्तोऽर्थः। &lsquo;वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्&rsquo; (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। अवकीर्णः=सिक्तरेताः। &lsquo;अवकीर्णिव्रतं चरेत्&rsquo; (लौ० गृ० १।३३)। अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)। &lsquo;अवकीर्णी भवेद् गत्वा ब्रह्मचारी तु योषितम्&rsquo; (याज्ञ० ३।२८०)। चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः। &lsquo;गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः&rsquo; (बौ० ध० २।७।१०)॥ &lsquo;स्वानि वासांसि… अवकीर्योत्तराणि सभायां समुपाविशन्&rsquo; (भा० सभा० ६८।३९)। अवकीर्य=अवरोप्य=अवतार्य। &lsquo;सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती&rsquo; (भा० अदि० ७४।७०)। अवकीर्य=प्रास्य=भुवि निक्षिप्य। &lsquo;अवकर इत्येके&rsquo; (गौ० ध० ३।५।१३)। सख्यादिगमनेऽवकरो दोष इत्युज्ज्वला। &lsquo;वर्चस्केऽवस्करः&rsquo; (रा० ६।१।१४८)। अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति। &lsquo;अवाकीर्षत&rsquo; (पञ्च० ब्रा० १७।४।३)। अवकीर्णिनो ऽभवन्नित्यर्थः। &lsquo;क्रोधं कृत्वा समभ्येत्य मम श्मश्रूण्यवाकिरत्&rsquo; (शिवपु० २।४।१५।३१)। अवाकिरत्। अपाहरत् अवाकृन्तत्। &lsquo;अवकीर्यैव भ्रातृव्यान्&rsquo; (तै० ब्रा० १।१।२।६)। अवकीर्य विनाश्य। &lsquo;न तत्पदमुपादेयं कविनाऽवकरो हि सः&rsquo; (व्यक्ति० २।६७)। अवकरोऽपभ्रंशः, दुष्टः शब्दः।  क्लृप्  क्लृप् (कृपू सामर्थ्य )। &lsquo;न हि तदवकल्पते यद् ब्रूयादिदमहं सत्यादनृतमुपैमीति&rsquo; (श० ब्रा० १।१।१।६)। नावकल्पते न युज्यते। &lsquo;न हि तदवकल्पते यदुत्तरवेदावग्निहोत्रं जुहुयात्&rsquo; (श० ब्रा० २।५।२।४८)। &lsquo;तद् यदृक्शो न तदवकल्पते&rsquo; (ऐ० ब्रा० ६।२)। न संभवतीत्यर्थः। &lsquo;न वा एतस्यानिष्टक आहुरवकल्पते&rsquo; (तै० सं० ५।४।१०।३)। उक्तोऽर्थः। &lsquo;इतश्च न प्रधानस्य प्रवृत्तिरवकल्पते&rsquo; (ब्र० सू० शां० भा० २।२।८)। नावकल्पते, न घटते, न युज्यते, न संभवति। &lsquo;तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।&rsquo; (भा० पु० ६।१७।२३)॥ अवकल्पते=कल्पते=अलं भवति। &lsquo;नार्थोऽवेन। तां मा यज्ञेऽवकल्पय&rsquo; (श० ब्रा० १।८।१।९)। अवकल्पय=उपयुङ्क्ष्व। &lsquo;नाह पुराऽवभृथात् पुनर्दीक्षामवाकल्पयन्&rsquo; (देवाः) (श० ब्रा० ३। ४।३।१)। अवाकल्पयन्=प्राकल्पयन्=समपादयन्=निरवर्तयन्। &lsquo;तेभ्यः प्रातः सवनेऽवाचिवाल्पयिषन्&rsquo; (ऐ० ब्रा० ३।३०)। अवक्लृप्तिः संभावनेति भट्टभास्करः। समभावयन्नित्यर्थः। &lsquo;जातु तत्रभवान्वृषलं याजयेन्नावकल्पयामि&rsquo; (पा० ३।३।१४७)। सूत्रे वृत्तिः। न संभावयामीत्यर्थः। &lsquo;तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु&rsquo; (श० ब्रा० २।१।४।२)। अनवक्लृप्तमनुचितम्। &lsquo;अनवक्लृप्ता तस्यैषा भवति&rsquo; (अष्टमी सामिधेनी) (श० ब्रा० १।४।१।३७)। अलब्धावकाशा भवतीत्याह। &lsquo;नावकल्प्यमिदं ग्लायेद् यत् कृच्छ्रेषु भवानपि&rsquo; (भट्टि० १९।१७)। नावकल्प्यं न संभाव्यम्। &lsquo;ततः कारणभावोपि बीजादेर्नावकल्पते&rsquo; (तत्त्वसं० १३)। नावकल्पते नोपपद्यते न संभाव्यते। &lsquo;शूद्रो यज्ञेऽनवक्लृप्तः&rsquo; (तै० सं० ७।१।१।६)। अनवक्लृप्तोऽनधिकृतः।  क्रन्द्  क्रन्द् (क्रदि आह्वाने रोदने च)। &lsquo;अवक्रन्द दक्षिणतो गृहाणाम्&rsquo; (ऋ० २।४२।३)। मन्दं वाश्यस्व, अनुच्चै रुवीहि इत्युक्तं भवति। &lsquo;क्रन्दते स्वाहाऽवक्रन्दाय स्वाहा&rsquo; (वा० सं० २२।७)। यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह। &lsquo;उत्सादेन जिह्वामवक्रन्देन तालुम्&rsquo; (तै० सं० ५।७।१२।४३)।  क्रम्  क्रम् (क्रमु पादविक्षेपे)। &lsquo;न हि परलोकादेत्य सत्त्वं गर्भमवक्रामति&rsquo; (चरक० शरीर० ३।९)। अवक्रामति=अवतरति। अवशब्दोऽधोर्थे। &lsquo;जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति&rsquo; (का० सं० शरीर० गर्भाव०)। उक्तपूर्व एवार्थः। &lsquo;वज्रेणैवैनमवक्रामति&rsquo; (श० ब्रा० १३।१।२।९)। अभिभवतीत्यर्थः। &lsquo;नमो वरुणायेति वाचयत्यपोऽवक्रमयन्&rsquo; (का० श्रौ० १०।८।२३)। यजमानमुदकमध्ये प्रवेशयन्नित्याह। &lsquo;अवक्रामन्तः प्रपदैरमित्रान्&rsquo; (ऋ० ६।७५।७)। चरणाग्रैरवताड यन्तः, अधस्पदं कुर्वन्त इत्यर्थः। &lsquo;प्रतूर्वन्नेह्यवक्रामन्नशस्तीः&rsquo; (श० ब्रा० ६।३।२७)। अनन्तरोदीरित एवार्थः। &lsquo;तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते&rsquo; (तै० सं० ६।४।७।३)। &lsquo;अभिक्रामं सायं जुहोत्यवक्रामं प्रातः&rsquo; (आप० श्रौ० ६।३।१०५)। अवक्रम्यावक्रम्य पश्चात् सृत्वेत्यर्थः। &lsquo;वज्रेणैव पाप्मानं भ्रातृव्यमवक्रामति&rsquo; (तै० ब्रा० ३।८।४।२)। अवक्रामति अधस्पदं करोति, न्यक् करोति। &lsquo;अग्नाविष्णू मा वामवक्रमिषम्&rsquo; (तै० सं० १।१।१२)। अवक्रम्य अधस्पदं कृत्वा मा गामित्याह। &lsquo;मा नो अज्ञाता वृजना दुराध्यो माऽशिवासो अवक्रमुः&rsquo; (ऋ० ७।३२।२७)। उक्तोऽर्थः। &lsquo;अथातो गर्भावक्रान्तिशारीरं व्याख्यास्यामः&rsquo; (सुश्रुत० शारीर० ३।१)। अवक्रान्तिरुपगमनमवतरणम्।  क्री  क्री (डुक्रीञ् द्रव्यविनिमये)। &lsquo;ब्राह्मणं क्षत्रियं वा सहस्रेण शताश्वेनावक्रीय&rsquo; (शां० श्रौ० १६।१०।१०)। उपभोगार्थं भाटकेनादायेत्यर्थः। &lsquo;विक्रयावक्रयाधानयाचितेषु पणान्दश&rsquo; (याज्ञ० २।२३८)। अवक्रीणीतेऽनेनेत्यवक्रयः पिण्डक उच्यते (काशिका)। &lsquo;अवक्रयो भाटकम्। अवक्रयः&rsquo; (पा० ४।४।५०)। पिण्डको राजग्राह्यं द्रव्यम्। &lsquo;प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः&rsquo; (कौ० अ० २।३६।२३)। अवक्रयिणो भाटकेन गृहीतगृहस्य।  क्रुश्  क्रुश् (क्रुश आह्वाने रोदने च)। &lsquo;अवक्रुष्टः कोकिलयाऽवकोकिलः।&rsquo; (स्वरेण) अधिक्षिप्तो न्यक्कृतः।  क्वथ्  क्वथ् (क्वथे निष्पाके)। अवक्वाथो न्यूनः क्वाथः।  क्षर्  क्षर् (क्षर संचलने) &lsquo;अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य&rsquo; (पाणिं गृह्णीयात्) (आश्व० गृ० १।२०)। निगदव्याख्यातम्।  क्षल्  क्षल् (क्षल शौचकर्मणि)। शिरोवक्षालनम्=शिरसोम्भसि निमज्जनम्।  क्षि  क्षि (क्षि हिंसायाम्)। &lsquo;तां तेन वाऽवक्षिणुयात्&rsquo; (लाट्या० श्रौ० ४।३।१६)। अपाकुर्यादित्यर्थः।  क्षिप्  क्षिप् (क्षिप प्रेरणे)। &lsquo;अव क्षिपो दिवो अश्मानमुच्चा&rsquo; (ऋ० २।३०।५)। अवक्षिप=अधस्तात् प्रेरय=अधः पातय। &lsquo;अव क्षिपन्ति स्रुग्भाण्डान्&rsquo; (रा० २।११६।१७)। अवस्कन्दयन्तीत्यर्थः। &lsquo;सात्वताऽभिसृते द्रोणे धृष्टद्युम्नमवाक्षिपन्&rsquo; (भा० द्रोण० ९७।३६)। अपनीतवन्त इत्यर्थः। &lsquo;अयाज्ययाजनाध्यापने नियुक्तममृष्यमाणं राजाऽवक्षिपेत्&rsquo; (कौ० अ० १।१०)। धिक्कुर्यादित्यर्थः। &lsquo;अवाक्षिपद् वासुदेवम्&rsquo; (भा० सभा० २६।३२)। अवामानयद् अध्यक्षिपदित्यर्थः। &lsquo;शिर उत्क्षिप्य नागस्य पुनः पुनरवाक्षिपत्&rsquo; (भा० आदि० १८।१५)। अधोऽक्षिपदित्यर्थः। &lsquo;शृतं कृण्वन्त इह मावचिक्षिपन्&rsquo; (अथर्व० १८।४।१२)। अवक्षिप्तमवकीर्णं मा स्म कुर्वन्नित्यर्थः। &lsquo;अवक्षिपन्नर्क उल्कामिव द्योः&rsquo; (ऋ० १०।६८।४)। अवक्षिपन् भ्रंशयन्, अधःपातयन् इत्यर्थः। &lsquo;अवक्षेपणे कन्&rsquo; (पा० ५।३।९५)। अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः। &lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)। अवक्षेप्तुं कल्पयितुं विधातुं स्थिरीकर्तुमित्यनर्थान्तरम्। &lsquo;अवक्षिप्तावधूतानामसीनां वीरबाहुभिः&rsquo; (भा० भीष्म० ४६।१७)। अवक्षिप्तानामधोमुखं पातितानाम्। &lsquo;सम्भग्नस्फुटितगात्रमवक्षिप्तं विद्यात्&rsquo; (कौ० अ० ४।६)। अवक्षिप्तम् अधः पातितम्। &lsquo;सूक्ष्मवस्त्राण्यवक्षिप्य मुनिवस्त्राण्यवस्त ह&rsquo; (रा० २३७।७)। अवक्षिप्य=अवतार्य। &lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)॥ अवक्षेप्तुं समर्पयितुम् इति नीलकण्ठः।  क्षु  क्षु (टुक्षु शब्दे)। &lsquo;पक्षिजग्धं गवाघ्रातमवधूतमवक्षुतम्&rsquo; (मनु० ५।१२५)। अवक्षुतम्=उपरिकृतक्षुतम्। उपसर्गवशात्सकर्मकत्वम्। &lsquo;अवक्षुतावरुदितं तथा श्राद्धे च वर्जयेत्&rsquo; (भा० अनु० ९१।४१)। &lsquo;द्विषदन्नं नगर्यन्नं पतितान्नमवक्षुतम्&rsquo; (मनु० ४।२१३)। उक्तपूर्व एवार्थः। न भुञ्जीतेत्यनुषङ्गः।  क्षुद्  क्षुद् (क्षुदिर् सम्पेषणे)। &lsquo;तण्डुलानवक्षुद्य&rsquo; (सुश्रुत० १।१६३।१३)। अवक्षुद्य अवहत्य। अवमृद्य सम्पिष्य।  क्ष्णु  क्ष्णु (क्ष्णु तेजने)। &lsquo;ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्&rsquo; (ऋ० १०।२३।२)। अवक्ष्णौमि=प्रमार्ज्मि।  खण्ड्  खण्ड् (खडि मन्थे, खडि भेदने)। &lsquo;विद्यत्यवखण्डयति विनाशयति पाप्मनः&rsquo; (बृ० उ० ५।७ इत्यत्र शां० भा०)। &lsquo;अर्धयाममात्रावखण्डितायां विभावर्याम्&rsquo; (काद०)। अवखण्डिता=अतीता। &lsquo;अहर्निशासंस्थां यथावदवखण्डिताम्&rsquo; (मार्क० पु० १६।७०)। मध्ये त्रुटितां भग्नाम् इत्याह।  ख्या  ख्या (ख्या प्रकथने)। &lsquo;आदित्या अव हि ख्यताधि कूलादिव स्पशः&rsquo; (ऋ० ८।४७।११)। (यूयम्) अवख्यत=अधःपश्यत। &lsquo;तं ते दुश्चक्षा माऽवख्यन्&rsquo; (तै० सं० ३।२।१०।२)। मा दर्शन्नित्यर्थः। &lsquo;तद्धैके यजमानमवख्यापयन्ति&rsquo; (आज्यम्) (श० ब्रा० १।३।१।२६)। एकेषां दर्शनं यजमान आज्यमवेक्षेत न ऋत्विग् इत्युक्तं भवति।  गण्  गण् (गण संख्याने)। &lsquo;पर्वतीय इति माऽवजीगणः&rsquo; (कि० १३।६७)। ममानादरं मा कार्षीरित्यर्थः। &lsquo;अवगणितखलीनाकर्षणः&rsquo; (पञ्चत० ५)। अवगणितमवधीरितमुपेक्षितं खलीनस्याकर्षणं येन सः। &lsquo;कुम्भपातमात्रगतजीवितं तं नकुलं तत्रैवावगणय्य&rsquo; (पञ्चत०)। सावहेलं तत्रैव विहायेत्यर्थः।  गम्  (गम्लृ गतौ)। &lsquo;अञ्जः समुद्रमवजग्मुरापः&rsquo; (ऋ० १।३२।२, अथर्व० २।५।६)। अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः। &lsquo;हारिद्रवेव पतथो वनेदुप सोमं सुतं महिषेवाव गच्छथः&rsquo; (ऋ० ८।३५।७)। सोममवगच्छथः=अवतीर्य सोममुपेथः। &lsquo;नैनं घ्नन्ति पर्यायिणो न सन्नाँ अवगच्छति&rsquo; (अथर्व० ६।७६।४)। अवगच्छति=नीचैर्गच्छति=नमति। &lsquo;विश्वेह देवौ सवनाऽव गच्छतम्&rsquo; (ऋ० ८।३५।४)। विश्वा सवनान्यभिवर्तेथाम् इत्याह। &lsquo;(यः) बृहस्पतिं मनसाऽवगच्छात्&rsquo; (अथर्व० ४।१।७)। अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति। &lsquo;अव शादेषु गच्छति (वाजी)&rsquo; (ऋ० ९।१५।६)। शादेषु नवतृणेष्ववाङ्मुखः सन् गच्छतीत्याह। &lsquo;कुतो युद्धं जातु नरोऽवगच्छेत्&rsquo; (भा० उ० २६।३)। अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः। &lsquo;यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः&rsquo; (कौ० सू० १२३)। उपर्यवपतेयुरित्यर्थः। &lsquo;कथ शान्तमित्यभिहिते श्रान्त इत्यवगच्छति मूर्खः&rsquo; (मृच्छक०)। अवगच्छति=जानाति। &lsquo;तत्तदेवावगच्छ त्वं मम तेजोंशसम्भवम्&rsquo; (गीता० १०।४१)। उक्तोऽर्थः। &lsquo;तदैव ध्यानादवगतोऽस्मि&rsquo; (शा० ७)। कर्तरि क्तः। अवगतवानस्मि। &lsquo;अपाञ्चमिन्द्र तं कृत्वाऽथेममिहाव गमय&rsquo; (अथर्व० ३।३।६) इतोऽभिवर्तयेत्यर्थः। &lsquo;आदित्या विश्वमवगमयन्ति।&rsquo; (तै० सं० २।३।१।५)। अवगमयन्ति प्रापयन्ति। विरुद्धार्थमवगमयति। बोधयतीत्यर्थः। &lsquo;कतमेन दिग्विभागेनावगन्तव्यम्&rsquo; (तन्त्रा० २।२)। इहावशब्दोऽस्थाने। गन्तव्यमित्येव साधु। &lsquo;न भवति महिमा विना विपत्तेरवगमयन्निव पश्यतः पयोधिः&rsquo; (भट्टि० १०।७२)। अवगमयन्=बोधयन्। &lsquo;यदि कामयेत योऽवगतः सोऽपरुध्यताम्&rsquo; (तै० सं० ६।६।५)। अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः।  गर्ह्  गर्ह् (गर्ह गल्ह कुत्सायाम्)। &lsquo;कृपणं चास्थिरं बाल्ये वृद्धभावेऽवगर्हितम्&rsquo; (रा० २।२१।१९)। अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति।  गल्  गल् (लौकिकोऽयं धातुरवस्रंसने स्यन्दने वा वर्तते)। &lsquo;सौवर्णं वलयमवागलत्कराग्रात्&rsquo; (शिशु० ८।३४)। अवास्रंसत=अभ्रंशत।  गाह्  गाह् (गाहू अवलोडने)। &lsquo;अस्यां नद्यां सुपुण्यायां यथेष्टम्…अवगाह्यताम्&rsquo; (भा० वन० ९९।३३)। अवतीर्य स्नायताम् इत्यर्थः। &lsquo;स्वप्नेऽवगाहतेऽत्यर्थं जलम्&rsquo; (याज्ञ० १।२७२)। अवगाहते=निमज्जति। &lsquo;सम्प्राप्य पण्डितः कृच्छ्रं प्रज्ञामेवावगाहते&rsquo; (रा० ३।६८।५३)। विचारमग्नो भवति, कृच्छ्रवारणोपायं चिन्तयतीत्याह। &lsquo;वारिकोष्ठेऽवगाहयेत्&rsquo; (सूश्रत० २।५५०।११)। &lsquo;जलावगाहक्षणमात्रशान्ता&rsquo; (रघु० ५।४७)। जलावगाहः=जले निमज्जनम्। &lsquo;सकलशास्त्रावगाहगम्भीरबुद्धिः&rsquo; (काद०)। अवगाहः=(शास्त्रे) गभीरप्रवेशः। &lsquo;उपनाहोऽवगाहश्च परिषेकस्तथाष्टमः&rsquo; (का० सं० २३।२६)। अवगाहः=स्वेदभेदः। &lsquo;अवगाढा च पीता च (गङ्गा) पुनात्या सप्तमं कुलम्&rsquo; (भा० वन० ८५।९३)। अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः। &lsquo;सलिलमवगाढो मुनिजनः&rsquo; (स्वप्न० १।१६)। अवतीर्णः, निमग्नः। &lsquo;अभ्युन्नता पुरस्तादवगाढा जघनगौरवात् पश्चात्&rsquo; (पदपङ्क्तिः) (शा० ३।८)। अवगाढा मग्ना, न्यग्भावं गता, न्यक्ना। &lsquo;अवगाढं भवत्यग्रे विपरीतं तु योषितः।&rsquo; (बृ० श्लो० सं० ९।२४)। उक्तोऽर्थः। &lsquo;अवगाढः सुदुष्पारं शोकसागरमब्रवीत्&rsquo; (रा० २।६०।२७)। अवगाढः प्रविष्टः=अवतीर्णः=मग्नः। &lsquo;अमृतह्रदमिवावगाढोस्मि&rsquo; (शा० ७)। &lsquo;जलावगाढस्य वनद्विपस्य&rsquo; (मृच्छ० २)। सुदूरमवगाढया। &lsquo;शक्त्या निर्भिन्नहृदयः&rsquo; (रा० ६।८०।३७)। सुदूरमवगाढया=सुदूरमन्तः प्रविष्टया। &lsquo;अवगाढा द्विषन्तो मे सुखी वातोऽभिवाति माम्&rsquo; (भा० वि० ६८। ७५)। अवगाढाः पराभूताः। &lsquo;पूर्वापरौ तोयनिधी वगाह्य&rsquo; (कु० १।१)। वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः। &lsquo;तमोपहन्त्रीं तमसां वगाह्य&rsquo; (रघु० ७।४०)। तमसां नदीमवगाह्य तत्र स्नात्वेत्यर्थः। &lsquo;विमानशृङ्गाण्यवगाहमानः&rsquo; (घोषः) (कु० ७।४०)। आक्रामन्, व्याप्नुवन्नित्यर्थः। &lsquo;सूत्रेणानवगाढमनतिशिथिलं च बद्ध्वा।&rsquo; (सुश्रुत० १।१६।१४)। अनवगाढं नातिदृढम्।  गुण्ठ्  गुण्ठ् (गुठि इत्यपरे, वेष्टनेऽर्थे )। &lsquo;पिचुप्लोतयोरन्यतरेणावगुण्ठ्य&rsquo; (सुश्रुत० १।५७।४)। वेष्टयित्वेत्यर्थः। &lsquo;रजनीतिमिरावगुण्ठिते पुरमार्गे&rsquo; (कु० ४। ११)। &lsquo;तिमिरावगुण्ठिते=तमसाऽऽच्छादिते। पांशुपादावगुण्ठिताः&rsquo; (भा० वन० २००।३४)। पांसुभिरवकीर्ण चरणा इति विवक्षति।  गुर्  गुर् (गुरी उद्यमने)। &lsquo;न कदाचिद् द्विजे तस्माद् विद्वानवगुरेदपि। न ताडयेत्तृणेनापि…&rsquo; (मनु० ४।१६९)॥ अवगुरेत्=हननेच्छया दण्डमुद्यच्छेत्। &lsquo;अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते&rsquo; (मनु० ११।२०६)॥ उदितोऽर्थः। &lsquo;ब्राह्मणायावगुर्यैव&rsquo; (मनु० ४।१६५)।  गुह्  गुह् (गुहू संवरणे)। &lsquo;या ममोद्विजते नित्यं सा मामद्यावगूहते&rsquo; (पञ्चत० ४)। अवगूहते=उपगूहते=आश्लिष्यति। &lsquo;वृद्धमिव पतिं प्रमदा नेच्छत्यवगूहितुं लक्ष्मीः&rsquo; (तन्त्रा० २।३।९०)। अवगूहितुम् उपगूहितुम्।  गॄ  गॄ (गॄ निगरणे) &lsquo;एवानेवाव सागरत्&rsquo; (अथर्व० १६।७।४)। को रोमन्थो नाम। &lsquo;उद्गीर्णस्य वा अवगीर्णस्य वा मन्थो रोमन्थः&rsquo; (३।१।१५ सूत्रभाष्ये)। अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)। &lsquo;अवगिरते ग्रासम्&rsquo; (पा० १।३।५१ सूत्र वृत्तिः)। निगिरतीत्यर्थः। &lsquo;अवगिरमाणैश्च पिशाचैर्मांसशोणितम्&rsquo; (भट्टि० ८।३०)। अवगिरमाणैः=निगिलद्भिः। &lsquo;हृतापि ते हं न जरां गमिष्ये आज्यं यथा मक्षिकयाऽवगीर्णम्&rsquo; (रा० ३।४७।४८)। अवगीर्णं निगीर्णम् अभ्यवहृतम्। &lsquo;या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः&rsquo; (अमरु० ७७ इत्यत्रार्जुनवर्मदेवकृतायां टीकायाम्)। नावगिरेत् नास्वादेत।  गै  गै (के गै शब्दे)। &lsquo;अवगीतः ख्यातगर्हण इत्यमरः।&rsquo; अवगीतं जन्ये स्याद् इति च सः। &lsquo;अवगीतां गमिते दशामिमाम्&rsquo; (कि० २।७) अवगीताम्=निन्दिताम्। &lsquo;प्रकृत्या कल्याणी मतिरनवगीतः परिचयः&rsquo; (उत्तर० २।२)। अनवगीतः=अनवद्यः। &lsquo;अवगीतमिदं रूपम्&rsquo; (प्रतिज्ञा० ४।८)। निन्दितमित्यर्थः। &lsquo;अवगीतमिदं सर्वमावाभ्यां भक्तकाननम्&rsquo; (हरि० २।८।९)। भुक्तकाननमिति पाठान्तरम्।  ग्रह्  ग्रह् (ग्रह उपादाने)। &lsquo;दासेति दक्षिणानवगृह्णीयात्&rsquo; (रश्मीन्) (लाट्या० श्रौ० २।८।१३)। शिथिली कुर्यादित्याह। नृमणाः। पितृयाणम्। &lsquo;अत्र हि ऋकारोऽवगृह्यते&rsquo; (पा० ८।४।२६ सूत्रे वृत्तौ)। अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः। &lsquo;वातमूत्रपुरीषरेतांस्यवगृह्णाति&rsquo; (चरक० सू० २६।४३)। बद्धानि करोतीत्यर्थः। &lsquo;स्वामिनमवशमवगृह्णन्ति&rsquo; (दशकु०)। वशे कुर्वन्तीत्यर्थः। &lsquo;अनुग्रहावग्रहयोर्विधाता&rsquo; (शिशु० १।७१)। अवग्रहो निग्रहः। &lsquo;संसारावग्रहः&rsquo; (मालती०)। संसाररूपो बन्धः। &lsquo;प्रसह्य रक्षोभिरवग्रहं च&rsquo; (रा०)। अवग्रहो बन्धः। &lsquo;परस्परावग्रहनिर्विकारौ&rsquo; (माल० ५।१४)। अवग्रहो निरोधः संयमः। &lsquo;वृष्टिर्भवति सस्यानामवग्रहविशोषिणाम्&rsquo; (रघ० १।६२)। अवग्रहो वर्षप्रतिबन्धः। &lsquo;सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण&rsquo; (पा० १।१।२७ सूत्रभाष्ये कैयटः)। अवग्रहः क्रोडीकार इत्युद्द्योतः। &lsquo;अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।** &lsquo;योऽवग्रहोऽहं ममेत्येतस्मिन्योजितस्त्वया&rsquo; (भा० पु० ३।२५।१०)। अवग्रहो दुराग्रहो निर्बन्धः। &lsquo;देवनीथं शंसति पदावग्राहम्&rsquo; (ऐ० ब्रा० ६।३५)। पदान्यवगृह्येत्यर्थः। पदावग्राहमिति णमुलन्तम्। &lsquo;यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्&rsquo; (ऐ० ब्रा०)। अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः। &lsquo;मन्दोपि नाम न महानवगृह्य साध्यः&rsquo; (शिशु० ५।४९)। अवगृह्य=दण्डयित्वा। स्थिरं विरोधमास्थाय वेत्यर्थः स्यात्। &lsquo;गान्धारीं विदुरं चैव समाभाष्यावगृह्य च&rsquo; (भा० आश्रम० १८।४)। &lsquo;व्याधिर्मनोवपुरवग्रहः&rsquo; (अग्निपु० ३३९।३३)। &lsquo;अवगृह्य पादाभ्याम्&rsquo; (सुश्रुत० १।१०१।५)। अपबाध्य, निपीड्येति वा। &lsquo;अवग्राहस्ते वृषल भूयात्&rsquo; (पा० ३।३।४५)। अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य (श० क० द्रु०)। &lsquo;द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते&rsquo; (कौ० अ० १।१५।३७)। अवगृह्यते वशे क्रियते, वशंवदतां नीयते। &lsquo;पार्श्वे तस्यावगृह्णाति शयानस्य समीरणः&rsquo; (चरक० चि० अ० २१)। अवगृह्णाति पीडयति। &lsquo;तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः&rsquo; (कौ० अ० ३।१।१३)। अवगृहीत उपरुद्धः, प्रतिरुद्धप्रसरः। &lsquo;इक्ष्वाकुसिंहावगृहीतदेहः&rsquo; (रा० ६।१०९।१०)। अवगृहीतदेहः=दारितशरीरः। &lsquo;ते ह्यस्य सर्वस्वमवगृह्य स्वामिवत् प्रचरन्ति&rsquo; (कौ० अ० १।८।२१)। अवगृह्य वशे कृत्वा। &lsquo;मन्दोपि नाम न महानवगृह्य साध्यः&rsquo; (शिशु० ५।४९)। अवगृह्य निगृह्य। &lsquo;घृतस्यावग्रहं चक्रे दिनानि कतिचिच्चिकित्सकः&rsquo; (बृ० क० को० ५९।१२)। अवग्रहस्त्यागः, परिहारः। &lsquo;…मधुमद्यपलस्य च। अवग्रहं विधायासौ&rsquo; (बृ० क० को० ५९।२०)। &lsquo;अवग्रहितसस्यश्रीरुल्ललास यथाम्बुदात्&rsquo; (स्कन्द पु० का० ४।४९।४४)। जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्। &lsquo;दासानो दक्षिणानवगृहाण&rsquo; (पञ्च० ब्रा० १।७।९)। अवगृहाण नियच्छ। दासानुर्देवविशेष इति सायणः।  ग्लै  ग्लै (ग्लै हर्षक्षये)। &lsquo;नेमव ग्लापयन्ति&rsquo; (ऋ० १।१६४।१०)। नैनं ग्लानं श्रान्तं कुर्वन्ति।  घट्ट्  घट्ट् (घट्ट चलने)। &lsquo;द्वाराणि समुपावृण्वन् कपाटान्यवघट्टयन्&rsquo; (रा० ५।१५।१०)। परतः प्रैरयन् पराणुदन्। &lsquo;जलौकोव्रणान्मधुनावघट्टयेत्&rsquo; (सुश्रुत० १।४२।१७)। लिम्पेत्, उपदिह्यात्। &lsquo;दर्व्या सततमवघट्टयन्&rsquo; (चरक० विमान० ७।३०)। चलयन्, क्षोभयन् इत्यर्थः। &lsquo;शिरोभिश्चावघट्टनैः&rsquo; (भा० वि० १३।२९)। अन्योन्यमवताडनैरित्यर्थः। &lsquo;सुरूपवर्णा बहवः क्रव्यादैरवघट्टिताः&rsquo; (भा० स्त्री० १६।३६)। उक्तोऽर्थः।  घुष्  घुष् (घुषिर् अवशब्दने, शब्दे इत्यन्ये)। &lsquo;अवघुष्टे समाजे च&rsquo; (भा० आदि० १३४।१०)। वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्। अस्ति चात्रार्थे भारते प्रयोग:&ndash; &lsquo;अवघुष्टं च यद् भुक्तम्&rsquo; (भा० अनु० २३।५)।  घृष्  घृष् (घृषु सङ्घर्षे)। &lsquo;मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्&rsquo; (पञ्चत० १।३३७)॥ अवखातानि भवन्तीत्याह। &lsquo;सलिलैः शुद्धैरेतेषां गोबालैश्चावघर्षणम्।&rsquo; (याज्ञ० ३।६०)। अवघर्षणं मर्दनपूर्वकं शोधनम्।  घ्रा  घ्रा (घ्रा गन्धोपादाने)। &lsquo;बृहस्पतेर्भागमवजिघ्रत&rsquo; (वा० सं० ९।९, १९)। आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह। &lsquo;स्त्रियै मूर्धानमेवावजिघ्रति&rsquo; (पा० गृ० १।१८)। मुखेन स्पृशति, चुम्बति वा। &lsquo;मूर्धनि त्रिरवघ्राय&rsquo; (आश्व० गृ०)। &lsquo;अवघ्रातश्च मूर्धनि&rsquo; (रा० २।२०।२१)। &lsquo;मनुष्यैरवघ्रातमन्यैर्वाऽमेध्यैः&rsquo; (आप० ध० १।५।१७।५)। अवघ्रातमदूराद् घ्रातमिति वृत्तिः। &lsquo;समशो वा प्रतिविभज्यावघ्रेण भक्षयित्वा&rsquo; (आप० श्रौ० ८।४।१६।३)। अवघ्रोऽवघ्राणम्। उक्तोऽर्थः। &lsquo;अवघ्रेयमेव, तन्नेव प्राशितं नेवाप्राशितम्&rsquo; (तै० ब्रा० १।३१०।७)। अवघ्रेयं घ्रेयं घ्रातव्यम्। नावशब्दो विशेषमर्थेकरोति।  चक्ष्  चक्ष् (चक्षिङ् व्यक्तायां वाचि)। &lsquo;अव चष्ट ऋचीषमोऽवताँ इव मानुषः&rsquo; (ऋ० ८।६२।६)। अवचष्टे=दृशमवपातयति। अवोऽधस्तादर्थे। &lsquo;एता अर्षन्ति हृद्यात्समुद्राच्छतव्रजा रिपुणा नावचक्षे&rsquo; (ऋ० ४।५८।५)। इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि।  चर्  चर् (चर गतिभक्षणयोः)। &lsquo;अव द्वके अव त्रिका दिवश्चरन्ति भेषजा&rsquo; (ऋ० १०।५९।९)। अवचरन्ति=अवतरन्ति=अवरोहन्ति। &lsquo;अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति&rsquo; (कौ० सू० ३०।१८)। अवचरति=न्यस्यति=निधत्ते। &lsquo;युक्त्याऽवचारयेत् स्नेहं भक्ष्याद्यन्नेन वस्तिभि&rsquo; (अष्टाङ्ग० सूत्र० १६।१४)। अवचारयेत्=अन्तर्गमयेत्। &lsquo;शस्त्रेऽवचारिते वाग्भिः शीताम्भोभिश्च रोगिणम्। आश्वास्य…&rsquo; (अष्टाङ्ग० सूत्र० २९।२४)॥ अवचारिते=अन्तर्न्यस्ते=प्रयुक्ते। &lsquo;विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…&rsquo; (चरक० इन्द्रिय० १२।७)॥ अवचारितम् आसिक्तम् प्रयुक्तम्। &lsquo;कस्यां कस्यामवस्थायां का वाऽस्यावचारणा&rsquo; (का० सं० खिल० रक्त० श्लो० १२)। अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः। &lsquo;तुरगावचरं स बोधयित्वा&rsquo; (बुद्ध० ५।६८)। अवचरः परिचारकः। सादीत्यर्थः। &lsquo;कर्णाश्वावित्तदब्रवीद् गिरेरवचरन्तिका&rsquo; (अथर्व० ५।१३।९)। अवतरन्तीत्यर्थः। &lsquo;कथमपि तालावचरचारणचरणक्षोभं चक्षमे क्षमा&rsquo; (हर्ष० ४)। तालैरवचरति न्यञ्चतीति तालावचरश्चारणचरणः। अवचरो गोचरो विषयोपि। &lsquo;तदनु यज्ञं रक्षांस्यवचरन्ति&rsquo; (तै० सं० ६।४।२।७)। योऽन्तः प्रविशन्तीत्यर्थः। &lsquo;रसवन्ति च भोज्यानि यथास्वमवचारयेत्&rsquo; (सुश्रुत० उत्तर० ४७।३५)। अवचारयेत् अभ्यवहारयेत्। &lsquo;न च पर्युषितं लेपं कदाचिदवचारयेत्&rsquo; (सुश्रुत० सूत्र० १७।८)। नावचारयेत् उपयोगं न नयेत्। &lsquo;परिषेकान् प्रदेहांश्च सुशीतान् अवचारयेत्&rsquo; (सुश्रुत० कल्प० ५।११)। अवचारयेत् प्रयोजयेत्, कारयेत्। &lsquo;वारणो यज्ञावचरः&rsquo; ( ) अवचरो विषयः, गोचरः। &lsquo;सर्वे च तालावचराः&rsquo; (रा० २।३।१७)। तालैरवचरन्ति जीवन्ति ये ते। &lsquo;तथैव तालावचरास्तथैव नटनर्तकाः&rsquo; (रा० ७।९१।१५)। तालावचराः तालं गृहीत्वाऽवचराः (इति तिलकः)। &lsquo;कर्णा श्वावित्तदब्रवीत् गिरेरवचरन्तिका&rsquo; (अथर्व० ५।१३।९)। अवचरन्तिका अवचरन्ती अवतरन्ती। &lsquo;यदनुपरिक्रामं जुहुयादन्तरवचारिणं रुद्रं कुर्यात्&rsquo; (तै० सं० ५।४।३।१२)। अवचारिणम्=अन्तः प्रविश्य चरन्तम् इत्यर्थो भाति।  चल्  चल् (चल कम्पने)। &lsquo;अन्योपि तन्मिषं लब्ध्वा तस्य पार्श्वादवाचलत्&rsquo; (राज० ७।१५९६)। अवाचलत्=अपासरत्।  चि  चि (चिञ् चयने)। &lsquo;यथा वाचमवचिन्वन्ति सन्तः&rsquo; (भा० वन० १६४।२६)। सन्तः सदसद्विवेचनचणाः परीक्षन्त इत्याह। &lsquo;हस्त्यश्वावचयश्चैव&rsquo; (हरि० २।७९।२४)। अवचयः समूहः। &lsquo;अव स्यूमेव चिन्वती मघोन्युषा याति स्वसरस्य पत्नी&rsquo; (ऋ० ३।६१।४)। अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः।  चूर्णय्  चूर्णय् (नामधातुः चूर्णात्प्रातिपदिकाण्णिच्)। &lsquo;चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।&rsquo;  छद्  छद् (छद अपवारणे)। &lsquo;शुक्लेन वस्त्रपट्टेनावच्छाद्य&rsquo; (चरक० विमान० ७।३०)। अवच्छाद्य प्रच्छाद्य। &lsquo;शब्दार्थस्यानवच्छेदे विशेषस्मृतिहेतवः&rsquo; (वा० प० २।३१६)। अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्। &lsquo;दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे&rsquo; (भर्तृ० २।१)॥ अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः।  छो  छो (छो छेदने)। &lsquo;अरुर्वै पुरुषोऽवच्छितोऽनरुरेवैतद् भवति यदभ्यङ्क्ते&rsquo; (श० ब्रा० ३।१।३।७)। अवच्छितः=अवच्छातः=त्वग्रहितः। &lsquo;अग्नौ सक्तिर्ब्रह्मघ्नस्त्रिरवच्छातस्य&rsquo; (गौ० ध० ३।४।२)। अवच्छातः=भक्तत्यागेन कृशीभूतः।  जि  जि (जि जये, जय उत्कर्षप्राप्तिः, जि ज्रि अभिभवे)। &lsquo;अस्मिन्नेव वने पार्थो हृतां कृष्णामवाजयत्&rsquo; (भा० वि० ४९।७)। अवाजयत्=युद्धेनावजित्य प्रतिलब्धवान्। &lsquo;हतसूतांश्च भूयिष्ठानवजिग्ये नराधिपान्&rsquo; (भा० शां० ४।१९)। अवजिग्ये=पराजिग्ये=अभिबभूव। &lsquo;अहं वै कुरुभिर्योत्स्याम्यवजेष्यामि ते रिपून्&rsquo; (भा० वि० ४५।६)। हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति। &lsquo;गृहस्थश्चावजेष्यामि मृत्युम्&rsquo; (भा० अनु० २।४१)। उदितपूर्व एवार्थः। &lsquo;त्रिवारं प्रतिरोद्धा वा सर्वस्वमवजित्य वा&rsquo; (मनु० ११।८०)। अवजित्य=युद्धेन प्रतिलभ्य। &lsquo;कदाचिदेकसीमान्तगोत्रजावजयाय सः&rsquo; (कथा० ५३।२०)। अवजयो जयः। अनर्थकोऽवशब्दो यथा विजये विः।  ज्ञा  ज्ञा (ज्ञा अवबोधने)। &lsquo;अवजानन्ति मां मूढा मानुषीं तनुमाश्रितम्&rsquo; (गीता ९।११)। अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः। &lsquo;अल्पसत्त्वेषु धीराणामवज्ञैव हि शोभते&rsquo; (कथा० १८।१३१)। अनादर उपेक्षेत्यर्थः। &lsquo;आत्मन्यवज्ञां शिथिली चकार&rsquo; (रघु० २।४१)। अवज्ञा=लाघवबुद्धिः। &lsquo;ये नाम केचिदिह नः प्रथयन्त्यवज्ञाम्&rsquo; (मालती० १।६)। अवज्ञा=कुत्सा। अतिपरिचयादवज्ञा भवति। अवज्ञा तिरस्कारः। &lsquo;अवजानन्नहं मोहाद् बालोऽयमिति राघवम्&rsquo; (रा० ३।३८।१८)। अवजानन् अवमानयन्।  डी  डी (डीङ् विहायसा गतौ)। &lsquo;अवरोहोऽवडीनं स्यात्&rsquo; (भा० कर्ण० ४१।२८)। इदं निगदव्याख्यातम्। &lsquo;(पातानां शतम्-) उड्डीनमवडीनं च प्रडीनं डीनमेव च&rsquo; (भा० कर्ण० ४१।२६-२८)।  तंस्  तंस् (तसि भूष अलङ्करणे)। &lsquo;दुष्टबुद्धिरयं पापः सद्यः शूलेऽवतंस्यताम्&rsquo; (तन्त्रा० १।१६)। अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः। &lsquo;अवतंसयन्ति दयमानाः प्रमदाः शिरीषकुसुमानि&rsquo; (शा० १।४)। अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति।  तक्ष्  तक्ष् (तक्ष त्वक्ष तनूकरणे)। &lsquo;उच्छिष्टलेपोपहतानामवतक्षणम्&rsquo; (बौ० ध० १।६।१३।२७)। वाश्यादिनाऽयस्मयेनानुकर्षणम् अवतक्षणम्। &lsquo;अवतक्षणानां स्वरुरधिमन्थश्च&rsquo; (आप० श्रौ० ७।१।३।३)। तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति।  तड्  तड् (तड आघाते)। &lsquo;नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।&rsquo; (उत्तर० १।१४, मालती० ९।४९)। पादाभ्यामवक्रम्य ताडनमवताडनम्।  तन्  तन् (तनु विस्तारे)। &lsquo;यदाततमव तत्तनु&rsquo; (अथर्व० ७।९५।३)। यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते। &lsquo;असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि&rsquo; (वा० सं० १६।५४)। अवतन्मसि=अवतन्मः=अवरोपयामः। उज्ज्यानि कुर्म इत्यर्थः। &lsquo;अव ज्यामिव धन्वनो मन्युं तनोमि ते हृदः&rsquo; (अथर्व० ६।४२।१)। अवतनोमि=व्यपकर्षामि। &lsquo;दिवो मलमवततं पृथिव्या अध्युत्ततम्&rsquo; (अथर्व० २।७।३)। अवततम्=अवाङ्मुखं प्रसृतम्। उत्ततम्=ऊर्ध्वं ततम्। &lsquo;अयोध्यायामवतता सा व्यतीयाय शर्वरी&rsquo; (रा० २।६७।१)। अवतता=दीर्घीभूता। &lsquo;लताशतैरवतता नदी&rsquo; (रा० ५।१४।२६)। अवतता=आच्छादिता। &lsquo;ज्वलितिकसन्तेभ्यो णः&rsquo; (पा० ३।१।१४०)। इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः। &lsquo;अवतानैस्तथा गुल्मैर्मञ्जरीजालधारिभिः&rsquo; (भा० सभा० ९।३)। अवतानैः=लताप्रतानैः। &lsquo;अवतत्य धनुष्ट्वं सहस्राक्ष शतेषुधे&rsquo; (वा० सं० १६।१३)। धनुरपगतज्याकं कृत्वा। &lsquo;ऋज्वीर्दधानैरवतत्य कन्धराः&rsquo; (शिशु० १२।१८)। अवतत्य=नीचैरायम्य। &lsquo;खमवतत्य सलिलदाः&rsquo; (बृ० सं० २४।१९)। आकाशमाच्छाद्येत्यर्थः। &lsquo;वृक्षस्थोऽवतानो वृक्षे च्छिन्नेपि न विनश्यति&rsquo; (पा० १।२।६४ सूत्रे भाष्ये)। अवतानोऽधोमुखः प्रतानः। &lsquo;परो मूजवतोऽतीह्यवततधन्वा&rsquo; (तै० सं० १।८।६)। अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्।  तप्  तप् (तप सन्तापे)। &lsquo;महदेषावतपति चरन्ती गोषु गौरपि&rsquo; (अथर्व० (१२।४।३९)। अवतपति=अवोऽधः तपति संतप्तं करोति। &lsquo;अवतप्ते नकुलस्थितं तवैतत्।&rsquo; (पा० २।१।४७)। इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्। &lsquo;गुहासदवतापि स्यात्&rsquo; (श० ब्रा० १३।८।१।११)।  तम्  तम् (तमु काङ्क्षायाम्)। &lsquo;तस्मादद्भिरवतान्तमभिषिञ्चन्ति&rsquo; (तै० सं० ५।६।२।२)। अवतान्तं मूर्छितम्। &lsquo;ओमिति त्रिरवताम्यन्ति&rsquo; (आप० श्रौ० ८।१८।९)। प्राणायामत्रयं कुर्वन्तीत्याह।  तृद्  तृद् (उतृदिर् हिंसानादरयोः)। &lsquo;अवतृणत्ति दुन्दुभीन्&rsquo; (शां० श्रौ० १७।१७।५।६)। उपरमयति शान्तध्वनीन् करोतीत्यर्थः। &lsquo;अनवतृष्णः प्राणः&rsquo; (श० ब्रा० ११।१।६।३३)। अनवकृत्तोऽवियुक्तोऽविश्लिष्टः। &lsquo;अवपूर्वस्तृदिः&rsquo; (शां० श्रौ० १७।१७।५) इत्यत्र।  तॄ  तॄ (तॄ प्लवनतरणयोः)। &lsquo;रथादवततार च&rsquo; (रघु० १।५४)। अवरुरोहेत्यर्थः। &lsquo;तस्यां (नगर्यां) च नभसोऽवततार सः&rsquo; (कथा० ३।५३)। &lsquo;सागरं वर्जयित्वा कुत्र वा महानद्यवतरति&rsquo; (शा० ३)। निम्नीभूय प्रविशतीत्याह। &lsquo;मत्स्नेहाच्चैव राधायां सद्यः क्षीरमवातरत्&rsquo; (भा० उ० १४१।६)। स्तनयोः प्रादुरभवदित्यर्थः। &lsquo;मुनिकन्या च सा शापात्तस्यां जाताववातरत्&rsquo; (पञ्चत०)। अवातरत्=समक्रामत्। शरीरपरिग्रहमकरोत्। &lsquo;कपोलः पाण्डुत्वमवतरति ताली-परिणतिम्&rsquo; (भोज० १।७२)। अत्रावतरतेर्गौणः प्रयोगः। पाण्डुत्वमुपैतीत्येवार्थः। &lsquo;वागेव मे नाभिधेयविषयमवतरति त्रपया&rsquo; (काद०)। अभिधेयमर्थमभिधातुं न प्रवर्तते ह्रीणोऽस्मीति। &lsquo;तत्प्रेयसीमाहूय सङ्गीतकमवतरामि&rsquo; (धूर्त०)। अवतरामि=प्रारभे। इहापि पूर्ववद् गौणो व्यवहारः। &lsquo;पुरो यदिन्द्र शारदीरवातिरः&rsquo; (ऋ० १।१३१।४)। अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः। &lsquo;अव तस्य बलं तिर&rsquo; (ऋ० १०।१३३।५)। उदितचर एवार्थः। लोटि रूपम्। &lsquo;अवातिरज्ज्योतिषाऽग्निस्तमांसि&rsquo; (ऋ० ६।९।१)। अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः। &lsquo;शरीराद् भूषणं सर्वमात्मनः साऽवतारयत्&rsquo; (रा० ४।१९।२९)। अवारोपयदित्यर्थः। &lsquo;कस्मिन्नवतितीर्षति ते पुण्यभाजि प्रदेशे हृदयम्&rsquo; (हर्ष० १)। अवतरीतुमधो गन्तुमिच्छति=अवतितीर्षति। &lsquo;सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः&rsquo; (भा० उ० १३०।३१)॥ पन्थानमवतारयितुम्=उत्पथात्पथे नेतुम्। &lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५) । अवतीर्णः=उत्तीर्णः। &lsquo;मेघपदवीमवतीर्णौ स्वः&rsquo; (शा० ७)। अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते। &lsquo;तदनुरागवशगा चास्य पत्नी केशानवतार्य&rsquo; (अवदा० जा० २१)। अवतार्य=परिवाप्य=कर्तयित्वा। &lsquo;अथोरुदेशादवतार्य पादम्&rsquo; (कु० ३।११)। अधो न्यस्येत्यर्थः। &lsquo;स्वगात्रादवतार्य भूषणानि&rsquo; (मुद्रा० २।५)। &lsquo;अथाङ्गराजादवतार्य चक्षुः&rsquo; (रघु० ६।३०)। चक्षुरवतार्य=प्रतिसंहृत्य। &lsquo;रुद्धे गजेन सरितः सरुषाऽवतारे&rsquo; (शिशु० ५।३३)। अवतारस्तीर्थम्। &lsquo;अवे तॄस्त्रोर्घञ्&rsquo; (पा० ३।३।१२०) इति सूत्रेऽवतारो नद्या इति वृत्तावुदाहरणम्। &lsquo;अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः&rsquo; (उत्तर० ५।३४)। पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः। &lsquo;कवयस्तु भावे बहुलं प्रयुञ्जते-वसन्तावतारसमये&rsquo; (शा० १)। अवतर इति तु युज्यते। इहावतारः प्रारम्भ इत्यर्थे। &lsquo;परीवादनवावतारः&rsquo; (रघु० ५।२४)। स एवार्थः। &lsquo;गोस्तु महिमानं नाव तिरेत्&rsquo; (तै० सं० ६।१।१०)। गोर्महिम्नः सोममहिमानं नातिरेचयेदित्यर्थः। &lsquo;अवातिरतमनृतानि विश्वा&rsquo; (तै० ब्रा० २।८।६।६)। अवातिरतं (युवां) विनाशितवन्तौ। &lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५)। अवतीर्णः प्रविष्टः। &lsquo;पूर्वं सिद्धं पश्चादवतारितम्&rsquo; (कौ० अ० २।६।२१)। अवतारितम्=राजदेयो भागः प्रतीष्टः।  त्सर  त्सर (त्सर छद्मना गतौ)। &lsquo;अव त्सरत् पृशन्यश्चिकित्वान्&rsquo; (ऋ० १।७१।५)। अवत्सरत् अवात्सरत् पलायत इति सायणः।  दंश्  दंश् (दंश दशने)। &lsquo;फलावदंशपूर्णाश्च चाङ्गेर्यः पानयोजिताः&rsquo; (हरि० २।२९।११)। फलावदंशाः=जम्बीराद्युपदंशाः। अवदंशः तिक्तरसं योज्यमुच्यते। येन भुक्तेन तर्ष उपजायते।  दय्  दय् (दय दानगतिरक्षणहिंसादानेषु)। &lsquo;तस्मादेनमवदये&rsquo; (अथर्व० १६।७।११)। अवदये विच्छिनद्मि, व्यवदधामि। &lsquo;तदेनांस्तदवदयते यद् यजते&rsquo; (श० ब्रा० १।७।२।६)। अवदयते=आराधयति=रञ्जयति=परितोषयति। &lsquo;वैरं तद् देवानवदयते&rsquo; (पञ्च० ब्रा० १६।१)।  दल्  दल् (दल विशरणे)। &lsquo;मासं चाप्याय्यते त्वक् चावदलति&rsquo; (सुश्रुत० २।१६६।६)। अवदलति=अवदीर्यते=विशीर्यते।  दह्  दह् (दह भस्मीकरणे)। अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः।  दिश्  दिश् (दिश अतिसर्जने)। &lsquo;अव प्रिया दिदिष्टन&rsquo; (ऋ० १०।१३२।६)। प्रियाणि निर्दिशतेत्याह।  दिह्  दिह् (दिह उपचये)। &lsquo;दन्तरजसाऽवदेग्धि&rsquo; (कौ० सू० ३१)। अवदेग्धि उपलिम्पति।  दुष्  दुष् (दुष वैकृत्ये)। &lsquo;द्रव्यावदूषको यश्च प्रतिच्छन्दकविक्रयी&rsquo; (विष्णुधर्मोत्तरे २।७२।१७१)।  दुह्  दुह् (दुह प्रपूरणे)। &lsquo;भरद्वाजायाव धुक्षत द्विता धेनुं च विश्वदोहसमिषं च विश्वभोजसम्&rsquo; (ऋ० ६।४८।१३)। अवधुक्षत दत्त, प्रदिशतेत्यनर्थान्तरम्।  दृश्  दृश् (दृशिर् प्रेक्षणे)। &lsquo;यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः&rsquo; (भा० पु० ३।२७।१२)॥ जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः। &lsquo;सत्यानृते अवपश्यञ्जनानाम्&rsquo; (ऋ० ७।४९।३, अथर्व० १।३३।२)। अवयुत्य परस्परसाङ्कर्यपरिहारेण पश्यन्नित्यर्थः। &lsquo;श्येनो नृचक्षा अग्नेष्ट्वा चक्षुषाऽवपश्यामि&rsquo; (पञ्च० ब्रा० १।५।३)। अवपश्यामि अवाङ्मुखः पश्यामि।  दॄ  दॄ (दॄ विदारणे)। &lsquo;पूयः स्वमाश्रयमवदीर्य… कृच्छ्रसाध्यो भवति&rsquo; (सुश्रुत० १।६३।१)। अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्। &lsquo;गां चावदीर्णां सहसाविवेश&rsquo; (अवदा० जा० २८, श्लो० ५८)। उक्तोऽर्थः। &lsquo;भयावदीर्णः सङ्ग्रामादबद्धं बहु भाषसे&rsquo; (भा० कर्ण० ४०।१६)। भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः। &lsquo;दूतावदीर्णे इत्यमरः।&rsquo; एतौ विलीनेऽर्थे पर्यायौ।  दे  दे (देङ् रक्षणे)। &lsquo;तद् (ऋणं) अवदानैरेवावदयते&rsquo; (तै० सं० ६।३।५५)। अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति।  दो  दो (दो अवखण्डने)। &lsquo;हृदयस्यैवाग्रेऽवद्यति&rsquo; (श० ब्रा० ३।१५।१६)। हृदयांशं प्रथमं खण्डयतीत्यर्थः। &lsquo;सर्वभक्ष्यापूपकन्दमूलफलमांसादीनि दन्तैर्नावद्येत्&rsquo; (बौ० ध० २।७।१२।८)। खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः। &lsquo;अव स्तोमेभी रुदं दिषीय&rsquo; (ऋ० २।३३।५)। ** (क्रुद्धं) रुद्रं शमयेयमित्याह।** &lsquo;यां रात्रिं ब्रह्मचारी समिधं नाहरत्यायुष एव तामवदाय वसति&rsquo; (श० ब्रा० ११।३।३।१)। अवदाय=अंशं छित्त्वा। &lsquo;वशाया अवदानानां तथैव तेषामवदानम्&rsquo; (श० ब्रा० ४।५।२।८)। अवदानमवखण्डनम्। &lsquo;नानवत्तमश्नीयात्&rsquo; (शां० गृ० २।१४।२३)। अनवत्तमपृथक्कृतदेवताभागम्। &lsquo;त्वं चापि दक्षयज्ञेस्मिन्नवदानार्थमागतः&rsquo; (शिवपु० २।२।३६।५२)। अवदानं हविर्भागः।  दै  दै (दैप् शोधने)। &lsquo;येषां त्रीण्यवदातानि विद्या योनिश्च कर्म च&rsquo; (पा० ४।१।४८ सूत्रे भाष्ये)। अवदातानि=शुद्धानि। &lsquo;अवदातं मुखम्&rsquo; (पा० १।१।२०) इत्यत्र वृत्तावुदाहरणम्। शोधितमित्यर्थः।  द्युत्  द्युत् (द्युत दीप्तौ)। &lsquo;गुहावद्योतिनोऽप्यस्ति किं दीपस्यार्कतुल्यता&rsquo; (गीता ४।१८ इत्यत्र नीलकण्ठोक्तिः)। अवशब्दो द्योतनस्य न्यूनतामाह। &lsquo;हिशब्देन प्रसिद्ध हेतुमवद्योतयते&rsquo; (बृ० उ० शङ्करवचः)। अवद्योतयते=बोधयति=स्मारयति। अवेन नार्थः।  द्रा  द्रा (द्रा कुत्सायां गतौ)। &lsquo;यत्र सुप्त्वा पुनर्नावद्रास्यन्भवति&rsquo; (श० ब्रा० ३।२।२।२३)। नावद्रास्यन्भवति=निद्रालुर्न भवति, निद्रया नाभिभूयत इत्यर्थः। &lsquo;त्वाऽनवद्राणश्च रक्षताम्&rsquo; (अथर्व० १।१३।)। अनवद्राणः=निद्रारहितः।  धा  धा (डुधाञ् धारणपोषणयोः)। &lsquo;न मा गरन्नद्यो मातृतमा दासा यदीं सुसमुब्धमवाधुः&rsquo; (ऋ० १।१५८।५)। समुब्धमवाधुः=अवाङ्मुखमपातयन्। &lsquo;दविध्वतो रश्मयः सूर्यस्य चर्मेवावाधुस्तमो अप्स्वन्तः&rsquo; (ऋ० ४।१३।४)। अवाङ् अन्तरवाधुः=अन्तर्निमज्जयामासुः। &lsquo;आसिञ्चोदकमव धेह्येनम्&rsquo; (अथर्व० ९।५।५)। एनमजमवधेहि=अधः श्रय, अवतारयेत्यर्थः। &lsquo;सोऽवैवावरं समुद्रं दधावव पूर्वम्&rsquo; (श० ब्रा० १।६।३।११)। अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति। &lsquo;यां ते कृत्यां कूपेऽवदधुः श्मशाने वा निचख्नुः&rsquo; (अथर्व० ५।३१।८)। अवदधुर्नीचैः पातयामासुः। &lsquo;पचनमवधाय महावीरमवदधाति&rsquo; (श० ब्रा० १४।१।२१) अवदधाति=अधः श्रयति, अवतारयति। &lsquo;यच्चोक्तं धर्मशास्त्रेण तत्तावादवधीयताम्&rsquo; (बृ० श्लो० सं० ७।७७)। तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च। &lsquo;स वीर किं मुह्यसि नावधत्से&rsquo; (भा० कर्ण० ८९।४३)। नावेक्षसे, न चेतयस इत्याह। &lsquo;यद् दोषा लवणमुदकेऽवाधा अङ्ग तदाहरेति&rsquo; (छां० उ० ८।१३।१)। अवाधाः=न्यधाः=निहितवानसि। &lsquo;दक्षिणं बाहुमुद्धरतेऽवधत्ते सव्यमिति यज्ञोपवीतम्&rsquo; (तै० आ० २।१)। अवधत्ते न्युब्जी करोति=न्यञ्चयति=नीचैः करोति। &lsquo;मारुत्यां मेषीमवदधाति वारुण्यां मेषम्&rsquo; (आप० श्रौ० ८।२।६।१७)। अवदधाति=प्रक्षिपति। मारुत्यां मरुद्देवताकायामामिक्षायाम्। &lsquo;कर्तेऽवदध्युरुपसर्प मातरं भूमिमेतामिति&rsquo; (आश्व० गृ० ४।६।८)। कर्ते=गर्ते। अवदध्युः=नीचैर्दध्युः=निदध्युः। &lsquo;इत्यवटेऽवदधाति&rsquo; (भा० श्रौ० ७।८।९)। उक्तोऽर्थः। &lsquo;न वै तदवकल्पते यदश्वस्य पादमवदध्याद् वा गोः पादमवदध्यात्&rsquo; (श० ब्रा० ४।३।४।७)। अवदध्यात्=अधो निक्षेपयेत्। (चमसे) न्यासयेत्। &lsquo;अथ मुसल मादत्ते…तदवदधाति&rsquo; (श० ब्रा० १।१।४।१०)। उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति। &lsquo;ब्रह्मचारी न कामसुखेष्वात्मानमवदधाति&rsquo; (भा० शां० १९०।१०)। अवदधाति=निमज्जयति। आसजतीत्यर्थः। &lsquo;ततस्तांस्तेषु कुण्डेषु गर्भानवदधे तदा&rsquo; (भा० आदि० ११५।२२)॥ अवदधे=निदधे। &lsquo;गर्तेष्ववकानवधापयेत्&rsquo; (आश्व गृ० २।८४।४)। संचाययेत्, सङ्ग्राहयेत्। &lsquo;यथा क्षुरः क्षुरधानेऽवहितः&rsquo; (बृ० उ० १।४।७)। अवहितः=न्यस्तः। &lsquo;त्रितं कूपेऽवहितमेतत् सूक्तं प्रतिबभौ&rsquo; (नि० ६।२७)। कूपेऽवहितम्=कूपेऽन्तः पतितम्। &lsquo;त्रितः कूपेऽवहितो देवान् हवत ऊतये&rsquo; (ऋ० १।१०५।१७)। उक्तोऽर्थः। &lsquo;उत देवा अवहितं देवा उन्नयथा पुनः&rsquo; (ऋ० १०।१३७।१)। अवहितम्=पतितम्, अवाञ्चम्, अधोगतम्। &lsquo;न सोपानाद् वेष्तिशिरा अवहितपाणिर्वाऽऽसीदेत्&rsquo; (आप० ध० १।२।५।१०)। अवहितपाणिर्न्युब्जीकृतहस्तः। &lsquo;शृणु मेऽवहिता वचः (रा० २।६३।४)। अवहिता=दत्तावधाना=एकाग्रमनाः। &lsquo;कर्तव्येष्ववहितेन भवता भवितव्यम्&rsquo; (प्र० च०)। उक्तोऽर्थः। &lsquo;लवणमेतदुदकेऽवधाय&rsquo; (छां० उ० ६।१२।३)। अवधाय न्यस्य। &lsquo;दक्षिणं बाहुमुद्धृत्य शिरोऽवधाय&rsquo; (गो० गृ० १।२।२)। अवधाय वेष्टयित्वा। &lsquo;प्रबद्धं हिरण्यं हवन्यामवधाय&rsquo; (का० श्रौ० १०।२।४)। हवन्यामवधाय=जुह्वां निधाय। &lsquo;कंसमपां पूरयित्वा सर्वौषधीः कृत्वा हस्ताववधाय,&rsquo; (गो० गृ० ३।२।३५)। हस्ताववधाय=हस्तौ निमग्नौ न्युब्जौ कारयित्वा। &lsquo;हिरण्यमवधाय&rsquo; (तास्वप्सु) (आश्व० गृ० २।९।६)। निक्षिप्य, न्यस्येत्यर्थः। &lsquo;पादाग्रे दृशमवधाय&rsquo; (मुद्रा० ५।१३)। दृशं निपात्येत्यर्थः। &lsquo;सोऽज्ञायमानः (धृष्टद्युम्नः) पुरुषानवधाय समन्ततः&rsquo; (भा० आदि० १९२।२)। अवधाय=अवस्थाप्य। &lsquo;गच्छावधानं नृपते ततो दुःखं प्रहास्यसि&rsquo; (भा० शां० २९।१६)। अवहितः समाहितो भवेत्याह। &lsquo;वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया&rsquo; (भा० वन० ८६।१७)॥ अवधानं मनसः स्वास्थ्यम्। &lsquo;सैषा… यजमानस्य लोकेऽवहिता&rsquo; (तै० सं० १।७।१।१)। अवहिता=अवस्थिता। &lsquo;सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्&rsquo; (वाराह श्रौ० १।२।२।३४-३५)। अवदध्यादधो निदध्यात्। &lsquo;पारुष्यमवधीय माना&rsquo; (ब्रह्मगवी) (अथर्व० १२।५।३०)। अवधीयमाना व्रजमवरुध्यमाना। अन्तराधीयमानेति त्वक्षरार्थः। &lsquo;दासा बद्ध्वा नदीतोये दृष्टिहीनमवादधुः&rsquo; (बृ० दे० ४।२१)। अवादधुः=अधः क्षिप्तवन्तः।  धाव्  धाव् (धावु गतिशुद्ध्योः)। &lsquo;यत्ते गात्रादग्निना पच्यमानादभिशूलं निहतस्यावधावति&rsquo; (वा० सं० २५।३४)। अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह। &lsquo;अदो यदवधावत्यवत्कमधि पर्वतात्&rsquo; (अथर्व० २।३।१)। अवरुह्य भूमिं धावतीत्युक्तं भवति।  अवधीर्  अवधीर् (अवधीर गणेऽपठितः)। &lsquo;अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्&rsquo; (शा० ३।१४)। अवधीरणा=तिरस्कारः प्रत्याख्यानम्। &lsquo;अचेतनं नाम गुणं न लक्षयेन्मयैव कस्मादवधीरिता प्रिया&rsquo; (शा० ६।१२)। अवधीरिताऽवमानिता।  धू  धू (धूञ् अवधूनने)। &lsquo;अस्मे देवासोऽवधूनुता वसु&rsquo; (ऋ० १०।६६।१४)। हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः। &lsquo;अव दस्यूँ रधूनुथाः।&rsquo; (ऋ० ८।१४।१४)। अवाधूनुथाः=अवाक्षिपः=अवाङ्मुखानपातयः=परासुवः। &lsquo;अपेत्य पत्रिभ्योऽवधूनोत्यवधूतमिति&rsquo; (का० श्रौ० २।४।२)। कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः। &lsquo;एवमनिर्ज्ञातानि दैवतान्यप्यवधूयन्ते&rsquo; (स्वप्न०१)। अवधूयन्ते=अवज्ञायन्ते=अवगण्यन्ते। &lsquo;विपरीतस्तु विद्वद्भिः स्वतन्त्रोप्यवधूयते&rsquo; (का० नी० १२।२)। अवमन्यते। &lsquo;रेणुः पवनावधूतः&rsquo; (रघु० ७।४३)। अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति। &lsquo;लीलावधूतैश्चामरैः&rsquo; (मेघ० ३७)। अवधूतैरुपरि कम्पितैश्चलितैः। &lsquo;आलिङ्गन्योऽवधूतस्त्रिपुरयुवतिभिः।&rsquo; (ध्वन्यालोके २।५ व्याख्यायाम्)। अवधूतो हस्तक्षेपेण सहसा पराणुन्नः। &lsquo;अवधूतप्रणिपाताः&rsquo; (विक्रम० ३।५)। अवधूतो निराकृतोऽवहेलितः। &lsquo;आत्मानमवधूतं में विज्ञाय नृपपुङ्गवाः&rsquo; (रा० १।६६।२१)। अवधूतं तिरस्कृतम्। &lsquo;सुरवधूरवधूतभयाः शरैः&rsquo; (रघु० ९।२०)। अवधूतभयाः=निरस्तत्रासाः। &lsquo;गवाघ्रातमवधूतमवक्षुतम्&rsquo; (अन्नम्) (मनु० ५।१२५)। अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥ &lsquo;अवधूतवेषः&rsquo; (भा० पु० १।१९।२५)। संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः। &lsquo;पापम्…। अवधूय… गच्छेम स्वर्गमुत्तमम्&rsquo; (भा० वन० ५२।२०)। कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः। &lsquo;चण्डी मामवधूय पादपतितम्&rsquo; (विक्रम० ४।६७)। तिरस्कृत्य, उपेक्ष्य, अवज्ञायेत्यनर्थान्तरम्। &lsquo;अवधूय रसालमञ्जरीर्घनमादाय परागमञ्जसा&rsquo; (पारिजात० ११।३६)। अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)।  धृ  धृ (धृञ् धारणे)। &lsquo;श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्&rsquo; (भा०)॥ अध्यवसीयतामित्यर्थः। &lsquo;वानप्रस्थस्य धर्मं ते कथयाम्यवधार्यताम्&rsquo; (मार्क० पु०)। अवहितं श्रूयतामित्यर्थः। &lsquo;न विश्वमूर्तेरवधार्यते वपुः&rsquo; (कु० ५।७८)। अवधार्यते=परिच्छिद्यते। इदमित्थम्भूतमिति निश्चीयते। &lsquo;द्विरुच्चारितं शतमप्यवधारयति&rsquo; (सुश्रुत० २।१६१।९)। अवधारयति=चिन्तयति। &lsquo;तत्रैवमवध्रियते सोम एवान्नम्&rsquo; (बृ० उ०)। अवध्रियते=अवसीयते=निश्चितं ज्ञायते। &lsquo;प्रकृतिपुरुषसंयोग एव साक्षाद् बन्धहेतुरवधारितः&rsquo; (साङ्ख्य० १।१८।५४)। अवधारितो निश्चितः। &lsquo;पुरैव पुंसाऽवधृतो धराज्वरः&rsquo; (भा० पु० १०।१।२२)। अवोऽस्थाने। &lsquo;सर्वत्र यदवधारेणोच्यते स एकान्तः&rsquo; (सुश्रुते)। अवधारेण=याथातथ्येन। &lsquo;अस्तीत्युत्पन्नसत्त्वस्यावधारणम् (नि० १।२।१०)। निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्। &lsquo;यावदवधारणे&rsquo; (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।** &lsquo;तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्&rsquo; (कौ० अ० ४।८।२४)। अवधारणम् इयत्ता।  ध्वंस्  ध्वंस् (ध्वंसु अवस्रंसने गतौ च)। &lsquo;ध्वान्तं तमोऽवदध्वसे हते&rsquo; (वृत्रे) (ऋ० १०।११३।७)। अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति। &lsquo;यः परुषः पारुषेयोऽवध्वंस इवारुणः&rsquo; (अथर्व० ५।२२।३)। अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह।  नम्  नम् (णम् प्रह्वत्वे शब्दे च)। &lsquo;सर्वो हि बिभ्यत्तस्या आसीदति अवनमति च&rsquo; (नि० २।९ इत्यत्र दुर्गः)। अवनमति प्रह्वी भवति। &lsquo;अद्य प्रभृत्यवनताङ्गि तवास्मि दासः&rsquo; (कु० ५। )। &lsquo;त्वय्यादातुं जलमवनते&rsquo; (मेघ० ४८)। &lsquo;लिखन्नास्ते भूमिं बहिरवनतः प्राणदयितः&rsquo; (अमरु० ७)। &lsquo;गलितनयनवारेर्याति पादावनामम्&rsquo; (शिशु० ११।३५)। पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः। &lsquo;दुरितमवनतानां दुर्निरोधं निरुन्धन्&rsquo; (विश्व० च० १४।१७०)। अवनतानां प्रणतानाम्, भक्तानाम्। अत्रार्थे प्रः प्रशस्यः।  नश्  नश् (णश अदर्शने) &lsquo;अवनेशुः कुरूणां हि वीर्याणि अर्जुनाद् भयात्&rsquo; (भा० ४।१७२८)। अवनेशुः=तिरोभावं जग्मुः।  नह्  नह् (णह बन्धने)। &lsquo;अवनद्धं श्नथितमप्स्वन्तः&rsquo; (अथर्व० १।११६।२४)। अवनद्धम्=पिहितम्=आच्छन्नम्। &lsquo;सवालधानेन चर्मणावनह्य&rsquo; (का० श्रौ० १३।३।१६)। उक्तोऽर्थः। &lsquo;गदा हेमपट्टावनद्धा&rsquo; (भा०)। &lsquo;चर्मावनद्धं दुर्गन्धि पूर्णं मूत्रपुरीषयोः&rsquo; (मनु० ६।७६)। चर्मावनद्धं चर्मणाच्छादितम्। &lsquo;यूपं कृत्वा तु मलयमवनाहं च तक्षकम्&rsquo; (भा० द्रोण० २०२।७३)। अवनाहम्=त्रिवेणुयुगबन्धनरज्जुम्।  निज्  निज् (णिजिर् शौचपोषणयोः)। &lsquo;तस्मात् पाणी अवनेनेवित&rsquo; (श० ब्रा० १।२।१।२३)। शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति। &lsquo;अन्यत्रापि&ndash;उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्&rsquo; (मनु० २।२०९)॥ अवनेजनम्=प्रक्षालनम्। &lsquo;पादमवनेनिजे&rsquo; (ऐ० ब्रा० ८।२७)। प्रक्षालयामासेत्यर्थः। &lsquo;तस्य (मनोः) अवनेनिजानस्य मत्स्यः पाणी आपेदे&rsquo; (श० ब्रा० १।८।१।१)। अवनेनिजानस्य=प्रक्षालयतः।  नी  नी (णीञ् प्रापणे)। &lsquo;मन्थे सम्पातमवनयेत्&rsquo; (छां० उ०)। सम्पातं हुतावशेषमासिञ्चेदित्यर्थः। &lsquo;तं (पूर्णं ग्रहम्) न स्तूयमानेऽवनयेत्&rsquo; (श० ब्रा० ४।२।४।६)। स्तुतौ प्रवर्तमानायां होतुश्चमसे नावर्जयेदित्युक्तं भवति। &lsquo;उच्छेषणं वल्मीकवपायामवनयेत्&rsquo; (तै० ब्रा० १।८।६।२)। उक्तोऽर्थः। &lsquo;आहुतेराहुतेस्तु सम्पातं मूर्धनि वध्वा अवनयेत्&rsquo; (गो० गृ० २।३।७)। सम्पातः=शेषः। अवनयेत्=निपातयेत्। &lsquo;मन्थे संस्रवमवनयति&rsquo; (श० ब्रा० १४।९।३।४)। आसिञ्चति। &lsquo;उदपात्रेऽक्षतान् अवनीय&rsquo; (शां० गृ० १।२२।१२)। &lsquo;अपः श्वभ्रेऽवनयति&rsquo; (का० श्रौ० १६।३।२)। &lsquo;ऋबीसे अत्रिमश्विनावनीतमुन्निन्यथुः&rsquo; (ऋ० १।११६।८)। अवनीतमधः पातितम्। &lsquo;युवमत्रयेऽवनीताय&rsquo; (ऋ० १।११८।७)। उक्तोऽर्थः। &lsquo;अश्वान्प्रोक्षत्यपोऽवनीयमानान्&rsquo; (का० श्रौ० १४।३।३)। अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्। &lsquo;अरण्ये मुनिभिर्जुष्टे अवनेया भविष्यसि&rsquo; (रा० उ० ४६।९)। अवनेया रथादवरोप्य प्रापणीया। सीतां प्रति सौमित्रेरुक्तिः।  नु  नु (णु स्तुतौ)। &lsquo;असश्चतः शतधारा अभिश्रियो हरिं नवन्तेऽव ता उदन्युवः&rsquo; (ऋ० ९।८६।२७)। अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः।  नुद्  नुद् (णुद प्रेरणे)। &lsquo;कुरूनवानोदयिष्यस्त्वं न त्वां व्यसनमाव्रजेत्&rsquo; (भा० द्रोण० ८६।६)। कुरूनचोदयिष्यस्त्वमिति पाठान्तरम्। तन्निर्दोषम्।  पत्  पत् (पत्लृ गतौ)। &lsquo;सोपि हंसो गदां गृह्य रथात्तस्मादवापतत्&rsquo; (हरि० ३।१२४।१२)। अवाप्लवत, अवास्कन्दत्, अवाकूर्दतेत्यर्थः। &lsquo;अवपतन्तीरवदन् दिव ओषधयस्परि&rsquo; (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। अवाचीनं पतन्त्य इत्यर्थः। &lsquo;श्येनावपातमवपत्य&rsquo; (प्र० च०)। अवपत्य=सरभसमवतीर्य। &lsquo;जलं कूलावपातेन प्रसन्नं कलुषायते&rsquo; (मृच्छ० ९।२४)। कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)। &lsquo;रोधांसि निघ्नन्नवपातमग्नः करीव वन्यः परुषं ररास&rsquo; (रघु० १६।७८)। अवपाते गजग्रहणार्थे गर्त इति मल्लिनाथः। &lsquo;अवपाताननमग्नं मृगमिव कोभ्युद्धरिष्यति माम्&rsquo; (अवदा० जा०, २४, ४)। अवपातोऽवटः। &lsquo;तस्मिंस्तत्रावपतिते महिष्यः केशवस्य याः&rsquo; (हरि० २।१०८।५)। अवपतिते=अवतीर्णे। &lsquo;केशकीटावपतितं क्षुतं श्वभिरवेक्षितम्&rsquo; (भा० अनु० २३।६)। केशकीटा अवपतिता उपरि पतिता यत्र तत्। &lsquo;लघूनुन्नमयन्भावान् गुरूनप्यवपातयन्&rsquo; (कथा० २५।४२)। अवपातयन्=अवनमयन्। (प्रभञ्जनः)।  पद्  पद् (पद गतौ)। &lsquo;पूष्णश्चक्रं न रिष्यति न कोशोऽवपद्यते&rsquo; (ऋ० ६।५४।३)। अवपद्यते=अधः पतति, भ्रंशते। &lsquo;जामिमृत्वा माऽवपत्सि लोकात्&rsquo; (अथर्व० ६।१२०।२)। माऽवपत्सि=मा पप्तम्, स्वर्गाल्लोकान्मा प्रच्योषि। &lsquo;कर्तमवपदात्यप्रभुः&rsquo; (ऋ० ९।७३।९)। गर्तमवपततीत्याह। &lsquo;अवपद्यन्तामेषामायुधानि&rsquo; (अथर्व० ८।८।२०)। नश्यन्त्वित्यर्थः। &lsquo;ये गर्भा अवपद्यन्ते&rsquo; (अथर्व० ५।१७।७)। अवपतन्ति। प्रच्यवन्तेऽवस्रवन्तीत्यर्थः। &lsquo;न्यङ्ङुत्तानोऽवपद्यते न&rsquo; (ऋ० ४।१३।५)। अवपद्यते=भ्रंशते=अधः पतति। &lsquo;उत्क्रामातः पुरुष माऽवपत्थाः&rsquo; (अथर्व० ८।१।४)। माऽवपत्थाः=मा स्म नीचैर्गच्छः। &lsquo;मोषु देवा अदः स्वरवपादि दिवस्परि&rsquo; (ऋ० १।१०५।३)। दिवस्परि दिवः सकाशाद्भ्रष्टं मा भूदित्याह। &lsquo;यावन्तः स्तोका अवापद्यन्त&rsquo; (तै० ब्रा० २।१।१।१)। स्तोका बिन्दवोऽपतन्नित्यर्थः। &lsquo;ब्रह्मा घृते हिरण्यमवपद्यते&rsquo; (लौ० गृ० ३६।६)। अवपद्यतेऽवष्टभ्नातीति देवपालष्टीकाकारः। &lsquo;यदि कीटोऽवपद्येत&rsquo; (आप० श्रौ० ९।१।२।३९)। अग्निहोत्रस्य सान्नायस्योपरि पतेद् इत्याह। &lsquo;अथ ग्रन्थिं करोतीन्द्रस्य ध्रुवोऽसीति नेदवपद्याता इति&rsquo; (श० ब्रा० ३।६।१।२५)। नेदवपद्यातै=विकीर्णो विषितो विस्रस्तो मा भूदिति। &lsquo;गर्भः सह जरायुणाऽवपद्यताम्&rsquo; (लौ० गृ० ३३।३)। अवपद्यताम्=अधो गच्छतु। निष्क्रामत्विति तात्पर्यार्थः। &lsquo;अव भेषज पादय इमां संविवृत्सति&rsquo; (अथर्व० ८।६।१६)। अवपादय=नाशय। &lsquo;क्षतं कीटावपन्नं च यच्चोच्छिष्टाचितं भवेत्&rsquo; (भा० शल्य० ४३।२६) कीटावपन्नम्=यस्योपरि कीटोऽवपन्नः पतितस्तद्। &lsquo;पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति&rsquo; (मनु० ५।१२५)॥ &lsquo;केशकीटावपन्नम्&rsquo; (गौ० ध० २।८।९)। उक्तोऽर्थः। &lsquo;तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्&rsquo; (ऐ० ब्रा० ८।२३)। नेदवपद्येयम्=भ्रष्टो मा भूवम्। &lsquo;तस्माद् विभक्ताः स्तोका अव पद्यन्त&rsquo; (तै० सं० ६।३।९)। अवपद्यन्ते ऽधःपतन्ति। स्तोका बिन्दवः। &lsquo;ते (गर्भाः) प्रतिहृता नावपद्यन्ते&rsquo; (छां० उ० २।९।६)। अवपद्यन्ते पतन्ति। &lsquo;यदप्स्ववापद्यत&rsquo; (तै० ब्रा० २।२।९।४)। अवापद्यत अपतत्। न्यमज्जत्। &lsquo;अन्धा तमांस्यव पादयैनान्&rsquo; (अथर्व० ९।२।१०)। तमस्सु पातयेत्यर्थः। &lsquo;तस्या वाचोऽवपादादबिभयुः&rsquo; (तै० ब्रा० १।५।१२।१)। अवपादोऽधस्तात्पातोऽवपातः। &lsquo;त्राध्वं कर्तादवपदो यजत्राः&rsquo; (ऋ० २।२९।६)। अवपदः पतनात्। अवपद् इति क्विबन्तम्।  पा  पा (पा पाने)। &lsquo;अयं मित्राय वरुणाय शन्तमः सोमो भूत्ववपानेषु&rsquo; (ऋ० १।१३६।४)। अवनतं पानमवपानमिति सायणः। अवनम्य पानमित्यर्थः। &lsquo;अस्मिन्त्सु सोमेऽवपानमस्तु ते&rsquo; (ऋ० १०।४३।२)। &lsquo;गौराद् वेदीयाँ अवपानमिन्द्रो विश्वाहेद् याति सुतसोममिच्छन्&rsquo; (ऋ० ७।९८।१)। अवपानम्=पानस्थानं पल्वलादि। &lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। &lsquo;माप स्थातं महिषेवावपानात्&rsquo; (ऋ० १०।१०६।२)। उक्तोऽर्थः। ऋश्यो मृगः। &lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि।  पा  पा (पाल् लुगागमः)। &lsquo;अवपालितोऽरक्षितो भवतीति कोशकाराः।&rsquo;  पाशय्  पाशय् (पाश&#43;णिच्)। &lsquo;शमीशाखाभिरास्तीर्य दृढपाशावपाशिताम्&rsquo; (रा० ३।१५।२२)। अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः।  पीड्  पीड् (पीड अवगाहने)। &lsquo;ततोऽस्य जानुना पृष्ठमवपीड्य बलादिव&rsquo; (भा० १।६२९२)। अवपीड्य=आबाध्य। &lsquo;ममज्जेव मही तस्य भूरिभारावपीडिता&rsquo; (भा० पु० १।३७।१०)। अवपीडिता=अवगाढा। &lsquo;(नेत्रे) पार्श्वावपीडिते&rsquo; (सुश्रुत० २।१०४।४)। पार्श्वयोः प्रान्तयोरवगाढे इत्याह। &lsquo;अवपीड इति नस्यभेदः&rsquo; (सुश्रुत० २।४२।८)। &lsquo;वेगान्तरेषु चावपीडं दद्यात्&rsquo; (सुश्रुत० चि० ५।२७)। &lsquo;अवपीडो हितश्चात्र वचाभागाधिकायुतः&rsquo; (सुश्रुत० उत्तर० २६।१४)। अवपीड्य दीयते इत्यवपीडो नस्यभेदः।  पॄ  पॄ (पॄ पालनपूरणयोः)। &lsquo;मधुमेदोऽवपूर्णा च पृथिवी&rsquo; (हरि० ३।२६।५४)। अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति पाठान्तरम्।  प्लु  प्लु (प्लुङ् गतौ)। &lsquo;द्रोणाय व्यसृजद् राजन् स रथादव अवपुप्लुवे&rsquo; (भा० द्रोण० १२७।५३)। पुप्लुवेऽवततार। &lsquo;सिंहासनादवप्लुत्य&rsquo; (बृ० श्लो० सं० २।८७)। प्लुत्याऽवतीर्येत्यर्थः। &lsquo;अवप्लुत्य रथात् कृष्णः&rsquo; (भा० पु० १०।७८।३)। उक्तोऽर्थः। &lsquo;अवप्लुत्य पदानि षट् स्वरथं पुनरास्थितः&rsquo; (भा० द्रोण० १४।७४)। अवप्लुत्य=अवतीर्य गत्वा। &lsquo;रथादवप्लुत्य ततोऽभ्यधावत्&rsquo; (भा० वन० २६९।१०)। &lsquo;अवप्लुतः सिंह इवाचलाग्रात्&rsquo; (भा० भीष्म० ८५।३८)। अवफूर्दितः। &lsquo;धर्मवांस्त्वमधर्मज्ञ सतां मार्गादवप्लुतः&rsquo; (भा० सभा० ४१।२०)। अवप्लुतः=प्रच्युतः=भ्रष्टः=विचलितः। &lsquo;अवप्लुतौ रथोपस्थाद्युधामन्यूत्तमौजसौ&rsquo; (भा० द्रोण० १३०।४१)। अवप्लुतौ=अवतीर्णौ। &lsquo;अवप्लुतः स्यादाविःपृष्ठो वा&rsquo; (आश्व० गृ० २।१।५)। अवप्लुतः=निमग्नः (धृते)। &lsquo;अवप्लुतम्&rsquo; (भा० शल्य० ५७।१९)। प्रहारवञ्चनार्थं नम्रीभूय निःसरणमवप्लुतमिहोक्तम्।  बाध्  बाध् (बाधृ लोडने)। &lsquo;अङ्गुष्ठाभ्यां चावबाधते&rsquo; (भूमिम्) (का० श्रौ० ३।१।७)। अवबाधते अवपीडयति।  बुध्  बुध् (बुध अवगमने)। &lsquo;विधुरावबोधाः (स्कन्दपु० का० ४।३०।८४)। विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः।  बृह्  बृह् (बृह बृहि वृद्धौ)। &lsquo;तदात्मन्व्यतिषजत्यवबर्हाय (शां० ब्रा० ७।९)। अवबर्हाय=अविप्रयोगाय।  बन्ध्  बन्ध् (बन्ध बन्धने)। &lsquo;अवबन्धो हि बुद्धस्य कर्मभिर्नोपपद्यते&rsquo; (भा० शां० ३३१।५२)। अवबन्धो नीचो देहबन्धः। &lsquo;अवबन्धः&rsquo; (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः। &lsquo;प्रसितः प्रसक्तो यस्तत्र नित्यमेवावबद्धः स उच्यते&rsquo; (पा० २।३।४४) सूत्रे काशिकायाम्। &lsquo;शुक्रशोणितयोरवबन्धः&rsquo; (सुश्रुत० शारीर० ३।१०)। अवबन्धोऽप्रवृत्तिः। &lsquo;जानामि यस्मिंश्च जनेऽवबद्धं कामेन सुग्रीवमसक्तमद्य&rsquo; (रा० ४।३३।५३)। अवबद्धं बद्धम् आसक्तम्। असक्तमनवरतम्।  बुध्  बुध् (बुध अवगमने, बुधिर् बोधने)। &lsquo;यश्चाधरोत्तरानर्थान् विगीतान्नावबुध्यते&rsquo; (मनु० ८।५३)। अवबुध्यते=सम्यग् जानाति। &lsquo;दैवतमन्तरेण न शक्यो देवतापदार्थः सम्यगवबोद्धुम्&rsquo; (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। ** &lsquo;तत्र मे कौशलं सर्वमवबुद्धं विशाम्पते&rsquo; (भा० वि० ३।१०)। &lsquo;तत्त्वावबोधैकरसो न तर्कः&rsquo; (विक्रम०)। उक्तोऽर्थः।  भाष्  भाष् (भाष व्यक्तायां वाचि)। &lsquo;इत्युक्तास्ते ततः सर्वे समन्तादवभाषिरे&rsquo; (भा० स्वर्गा० २।४०)। अवशब्दो धात्वर्थं न विशिनष्टि। द्वित्वाभाव आर्षः।  भुज्  भुज् (भुजो कौटिल्ये)। &lsquo;अवभुग्नभोगिफणमण्डलां भुवम्&rsquo; (१५।५४)। अवभुग्नमवनमितम्।  भृ  भृ (भृञ् भरणे)। &lsquo;दीक्षान्तोऽवभृथः&rsquo; (अमरः)। अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः। &lsquo;यदी घृतेभिराहुतो वाशीमग्निर्भरत उच्चाव च&rsquo; (ऋ० ८।१९।२३)। अवभरते अनुच्चैः करोति। वाशीं शब्दम्।  मा  मा (माङ् माने)। &lsquo;रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्&rsquo; (कौ० अ० २।७।२)। अवमानं गाम्भीर्यम्।  मन्  मन् (मन ज्ञाने मनु अवबोधने)। &lsquo;जगन्मङ्गलमात्मानं कथं त्वमवमन्यसे&rsquo; (उत्तर० ७।८)। अवजानासि, अवगणयसीत्यर्थः। &lsquo;योऽवमन्येत ते मूले हेतुशास्त्राश्रयाद् द्विजः&rsquo; (मनु० २।११)। उक्तोऽर्थः।  मान्  मान् (मान पूजायाम्)। &lsquo;भिक्षेत भिक्षां प्रथमं या चैनं नावमानयेत्&rsquo; (मनु० २।५०)। प्रत्याख्यानेन न तिरस्कुर्यात्।  मिह्  मिह् (मिह सेचने)। &lsquo;नरो हितमव मेहन्ति पेरवः&rsquo; (ऋ० ९।७४।४)। अवस्तान्नीचै र्वर्षन्ति।  मुच्  मुच् (मुच्लृ मोक्षणे)। &lsquo;मेखलामवमुञ्चते&rsquo; (गो० गृ० ३।४।२३)। अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः। &lsquo;अवमुच्य स्ववक्षोभ्यो रुक्मं तस्मै तदा ददुः&rsquo; (बृ० दे० ५।७२)। अवमुच्य अवतार्य।  मूर्च्छ  मूर्च्छ (मुर्छा मोहसमुच्छ्राययोः)। &lsquo;कस्मादेषां कलहो नावमूर्च्छेत्&rsquo; (भा० उ० २९।३)। अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये।  मृज्  मृज् (मृजू शुद्धौ)। &lsquo;अथ यदन्तर्यामं हुत्वा। अवाञ्चमवमार्ष्टि&rsquo; (श० ब्रा० ४।५।५।६)। अवमार्ष्टि=अवस्तान्मार्ष्टि=शोधयति। &lsquo;सर्वं तूष्णीमनुक्रामन्नुच्च मार्ष्टि अव च मार्ष्टि&rsquo; (बौ० श्रौ० २।१८।३६)। उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि। &lsquo;इमा ते वाजिन्नवमार्जनानि&rsquo; (ऋ० १।१६३।१५)। अवमृज्यतेऽनेनेत्यवमार्जनमवमर्दनसाधनम्। कङ्कतविशेषः।  मृद्  मृद् (मृद क्षोदे)। &lsquo;शत्रुबलावमर्दनः&rsquo; (रा० ३।३५।११४)। अवमर्दनः= विध्वंसकः। &lsquo;हस्तपादावमर्दनम्&rsquo; (पञ्चत०)। उद्वर्तनमित्यर्थः।  मृश्  मृश् (मृश आमर्शने आमर्शनं स्पर्शः)। &lsquo;अवमृशन्ती कलहंसकान्&rsquo; (काद०)। परामृशन्ती स्पृशन्तीत्यर्थः। &lsquo;तद्धावमृश्य न विवेद&rsquo; (छां० उ० ६।१३।१)। अवमृश्य=अन्विष्य। &lsquo;तद्धावमृश्य न विवेद&rsquo; (छां० उ० ६।१३।१)। पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः।  यज्  यज् (यज देवपूजासंगतिकरणादानेषु)। &lsquo;तांस्ते यज्ञस्य मायया सर्वान् (वरुणस्य पाशान्) अवयजामहे&rsquo; (तै० ब्रा० ३।१०।८।२)। अवयजामहे=यज्ञकर्मणा पराणुदामः। &lsquo;सुन्वानो हि ष्मा यजत्यव द्विषः&rsquo; (ऋ० १।३३।७)। उक्तचर एवार्थः। &lsquo;अव देवानां यज हेडो अग्ने&rsquo; (अथर्व० १९।३।४)। अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया। &lsquo;यदेनश्चकृमा वयमिदं तदवयजामहे&rsquo; (वा० सं० ३।४५)। अवयजामहे=अपनोदयामः=अपाकुर्मः। &lsquo;या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे&rsquo; (आप० श्रौ० ५।४।१६।४)। अवयजे=यजे=पूजयामि। अत्रानर्थकोऽवः। &lsquo;यदेकस्याधि धर्मणि तस्यावयजनमसि&rsquo; (वा० सं० २०।१७)। &lsquo;या तेषामवया दुरिष्टिः&rsquo; (अथर्व० २।३५।१)। अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः। &lsquo;अवेष्टा दन्दशूकाः&rsquo; (श० ब्रा० ५।४।१।१) अवेष्टा दूरीकृता अपनुन्नाः। &lsquo;प्रजाः सृष्ट्वांहोऽवयज्य सोऽकामयत वृत्रं हन्यामिति&rsquo; (मै० सं० १।१०।१४)। अंहोऽवयज्य=अंहोऽवेज्य=पाप्मानं विपूय। &lsquo;यथोदितमेव वरुणमव यजते&rsquo; (तै० सं० ६।३।१२)। अवयजते यजते। अव इह विशेषको न, तद्विरलम्।  या  या (या प्रापणे)। &lsquo;अव देवैर्देवकृतमेनोऽयासिषम्&rsquo; (वा० सं० ३।४८)। अवयासिषम्=अवायासिषम्=अवानैषमित्यर्थः। &lsquo;वरुणस्य हेडोऽवयासिसीष्ठाः&rsquo; (ऋ० ४।१।४)। वरुणस्य क्रोधमपनेषीष्ठा इत्याह। &lsquo;नू चित्सुदानुरवयासदुग्रान्&rsquo; (ऋ० ६।६६।५)। अवयासत्=अपगमयेत्। &lsquo;अवययुरमरस्त्रियोऽस्य यत्नं विजयफले विफलं तपोधिकारे&rsquo; (कि० १०।१५)। अवययुः=अवजग्मुः। &lsquo;न जनोऽयमित्यवयये च स तापसैः&rsquo; (कि० १२।१५)। अवयये=जज्ञे। कर्मणि लिट्। &lsquo;अथवा धर्ममसुबोधसमयमवयात बालिशाः&rsquo; (शिशु० १५।१९)। अवयात=जानीत। &lsquo;भवा मरुद्भिरवयातहेडाः&rsquo; (ऋ० १।१७१।६)। अवयातहेडाः=शमितक्रोधः। &lsquo;अवयाता सदमिद् दुर्मतीनाम्&rsquo; (ऋ० १।१२९।११)। अवयाता=अपाकर्ता=शमयिता। &lsquo;अवयाता हरसो दैव्यस्य&rsquo; (अथर्व० २।२।२)। अवयाता=अपगमयिता=शमयिता। उभयत्रान्तर्णीतण्यर्थको यातिः। &lsquo;नेह भद्रं रक्षस्विने नावयै नोपया उत&rsquo; (ऋ० ८।४७।१२)। अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्। &lsquo;उद्यानं ते पुरुष नावयानम्&rsquo; (अथर्व० ८।१।६)। अवयानम्=अवाङ्गमनम्। &lsquo;कलाजातं हि सर्वं त्वमवयास्यसि मे वरात्&rsquo; (स्कन्दपु० का० ४।८६।८०)। अवयास्यसि अवैष्यसि ज्ञास्यसि।  यस्  यस् (यसु प्रयत्ने)। &lsquo;देवस्य हेडोऽवयासिसीष्ठाः&rsquo; (ऋ० ४।१।४)। अपनयेत्यर्थः। अवपूर्वो यासिर्विनाशे वर्तत इति सायणः।  यु  यु (यु मिश्रणामिश्रणयोः)। &lsquo;अवयुवती&rsquo; (नि० ४।११)। वियुञ्जाने। &lsquo;ययोरन्याऽघानि द्वेषांस्यवयावयति&rsquo; (नि० ९।४२।१)। अवयावयति अवमिश्रयति, अपनयति, पराकरोति, अपाकरोति।  राध्  राध् (राध साध संसिद्धौ)। &lsquo;अवैतेनारात्सीरसौ स्वाहा&rsquo; (अथर्व० ५।६।६)। अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि। &lsquo;यथैव षडवराध्नोति स रिक्तः&rsquo; (ऐ० ब्रा० ३।७)। षट् छब्दो वषट्कारमाह। अवराध्नोति समृद्ध्यभावमाप्नोति।  री  री (रीङ् स्रवणे)। &lsquo;अवरीणो धिक्कृतश्चापीत्यमरः।&rsquo;  रुच्  रुच् (रुच दीप्तौ प्रीतौ च)। &lsquo;अदो यदवरोचते चतुष्पक्षमिवच्छदिः&rsquo; (अथर्व० ३।७।३)। अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति।  रुज्  रुज् (रुजो भङ्गे)। &lsquo;अवरुज्य ययौ गुल्मान्पथस्तस्य समीपजान्&rsquo; (भा० आदि० १५१।३)। अवरुज्य=अवभज्य=नीचैर्भग्नान् कृत्वा। &lsquo;परश्वधैः शाल इवावरुग्णाः&rsquo; (भा० कर्ण० ८२।५)। अवरुग्णोऽधोभग्नः।  रुद्  रुद् (रुदिर् अश्रुविमोचने)। &lsquo;अवक्षुतमवरुदितं तथा श्राद्धे च वर्जयेत्&rsquo; (भा० अनु० ९१।४१)। यस्योपरि अश्रूणि पतितानि तद् (अन्नम्) अवरुदितमुच्यते।  रुध्  रुध् (रुधिर् आवरणे)। &lsquo;स ह गवां सहस्रमवरुरोध&rsquo; (बृ० उ० ३।१।१)। व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)। &lsquo;स्रोतसां वर्त्मान्यवरुध्यन्ते गर्भेण&rsquo; (सुश्रुते १।३२८।८)। अवरुध्यन्ते=पिधीयन्ते। &lsquo;आव श्मशा रुधद्वाः&rsquo; (ऋ० १०।१०५।१)। अपोरुणदित्याह। अपां गतिं रुद्धवानित्यर्थः। &lsquo;समुदायनिपातनाच्चार्थविशेषेऽवरुध्यन्ते&rsquo; (द्विदण्ड्यादयः) (पा० ५।४।१२८ सूत्रे काशिकायाम्)। अवरुध्यन्ते=नियम्यन्ते। &lsquo;यस्य चार्थेऽवरुध्यसे&rsquo; (रा० २।३०।९)। अवरुध्यसे=वार्यसे=बहिष्क्रियसे=अपनुद्यसे। &lsquo;सा मेऽमुष्मादिदमवरुन्ध्यात्&rsquo; (कौ० उ० २।३)। अवरुन्ध्यात्=प्रापयेत्=प्रासादयेत्=उपनमयेत्। &lsquo;सर्वेषां छन्दसां वीर्यमवरुन्धे&rsquo; (ऐ० ब्रा० १।१)। प्राप्नोतीत्यर्थः। अवरोधः प्राप्तिरिति षड्गुरुशिष्यः। &lsquo;चुम्ब्यते शतकृत्वोऽवरुध्यते सहस्रकृत्वः&rsquo; (ध्वन्यालोके १।१४ व्याख्यायाम्)। अवरुध्यते=आलिङ्ग्यते। तेऽर्चन्तः श्राम्यन्तश्चेरुः। &lsquo;अमृतत्वमवरुरुत्समानाः&rsquo; (श० ब्रा० १०।४।३।६)। अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः। &lsquo;यदि वियदेवं भवति सुभिक्षम्…&rsquo; (बृ० सं० २४।२०)। अवरुद्धमाच्छादितम्। &lsquo;अन्यक्षेत्रे अवरुद्धं चरन्तम्&rsquo; (अथर्व० ३।३।४)। अवरुद्धं शत्रुभिर्निरुद्धमिति सायणः। &lsquo;अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम&rsquo; (अवदा० सुत० जा०)। अवरुद्धाः=निरुद्धाः। &lsquo;तासां चेदवरुद्धानां चरन्तीनां मिथो वने&rsquo; (मनु० ८।२३६)। अवरुद्धानां पालेन नियमितानाम्। &lsquo;अवरुद्धोऽचरत्पार्थो वर्षाणि त्रिदशानि च&rsquo; (भा०)। अवरुद्धः संवृताकारः। &lsquo;अवरुद्धा रथिनः केकयेभ्यः&rsquo; (भा० उ० २२।२०)। अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः। &lsquo;अवरुद्धापि जयमत्यभिधाना&rsquo; (राज० ७।७२४)। अवरुद्धाऽन्तःपुरे निक्षिप्ता विधिवदनूढा। &lsquo;अवरुद्धासु दासीषु भुजिष्यासु तथैव च&rsquo; (याज्ञ० २।२९०)। पुरुषान्तरोपभोगतो निरुद्धाः सेवार्थं रक्षिता इति मिताक्षरा। &lsquo;प्रहर्षेणावरुद्धा सा व्याहर्तुं न शशाक ह&rsquo; (रा० ६।११३।१४)। हर्षपरीतां हर्षवशगां हर्षेण परवतीमाह। &lsquo;अवरुद्धं वने रामं दिष्ट्या त्वमनुगच्छसि&rsquo; (रा० २।११७।२२)। अवरुद्धं पित्रा नियुक्तमिति तिलकः। &lsquo;न शशाकोत्तरैर्वाक्यैरवरोद्धुं समुद्यतम्&rsquo; (रा० ३।१।३३)। अवरोद्धुम्=उपरोद्धुम्=नियन्तुम्। &lsquo;सर्वग्रहणं शूद्रावरोधनार्थम्&rsquo; (मनु० १।२ इत्यत्र मेधातिथिवचनम्)। अवरोध उपसङ्ग्रहः। &lsquo;बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्&rsquo; (भा० उ० ९८।२५)॥ अवरोधः=उपरोधः=अन्तरायः। &lsquo;अज्ञातचर्या बालानामवरोधश्च माधव&rsquo; (भा उ० ९०।५९)। अवरोधो राज्याप्रदानरूपो वृत्तिनिरोध इति नीलकण्ठः। &lsquo;अच्युतो रोधावरोधाद् ध्रुवो राष्ट्रे प्रतितिष्ठति&rsquo; (कौ० सू० ९८)। अवरोधोऽधः पातनम्, मज्जनम्। &lsquo;फेनायमानं स्रोतोवरोधः&rsquo; (सुश्रते)। अवरोधः=उपरोधः। &lsquo;निन्ये विनीतैरवरोधदक्षैः&rsquo; (कु० ७।७३)। अवरोधः शुद्धान्तः=अन्तःपुरम्। &lsquo;यस्यावरोधस्तनचन्दनानां प्रक्षालनाद् वारि विहारकाले&rsquo; (रघु० ६।४८)। अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः। &lsquo;प्रतारं च समुद्रस्य रात्रौ लङ्कावरोधनम्&rsquo; (रा० १।४।३५)। प्रत्ययभेदो नार्थभेदः। &lsquo;मन्ये प्रकाशीकृतमूर्धजानि रणं प्रविष्टान्यवरोधनानि&rsquo; (ऊरु० १।३८)। अवरोधनानि=अन्तःपुरजनः। &lsquo;राजावरोधनवधूरवतारयन्तः&rsquo; (शिशु० ५।१८)। अवरोधनमन्तः पुरम्। &lsquo;अवरोधनानि सिन्धोः&rsquo; (शिशु० ८।८)। समुद्रमहिष्यो नद्य इत्यर्थः। &lsquo;योग्यः कन्यावरोधने&rsquo; (वि० पु० ६।१।१२)। भार्यात्वेन ग्रहण इत्यर्थः। &lsquo;यो वै संवत्सरस्यावरोधनं चोद्रोधनं च वेद&rsquo; (ऐ० ब्रा० ४।१४)। अंश आद्योऽवरोधः स्यात्। &lsquo;सर्वेषां कामानामवरुद्ध्यै&rsquo; (ऐ० ब्रा० २।१७)। अवरुद्धिः प्राप्तिः, तस्यै। &lsquo;अन्नाद्यस्यावरुद्ध्यै&rsquo; (जै० ब्रा० १।७८)। उक्तोऽर्थः। &lsquo;कस्य चित्त्वथ कालस्य साङ्काश्यादागतः पुरात्। मिथिलामवरोधकः…&rsquo; (रा० १।७१।१६)। अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः। &lsquo;देवराज, दुरवरोधोऽयमनयोर्महावीरयोर्मिथो विमर्दः&rsquo; (महावीर० ६)। दुरवरोधो दुर्निवारः। &lsquo;तेनोद्वेगेन राजा तानवरुन्ध्यात्&rsquo; (कौ० अ० १।१०।१०)। अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्। &lsquo;तद् देवा विजित्यावरुरुत्समाना अन्वायन्&rsquo; (तै० सं० १।५।१)। अवरुरुत्समाना आत्मसात्कर्तुमिच्छन्तः। &lsquo;मर्म्मगतस्त्वगादिष्ववरुद्धत्वान्नोच्यते&rsquo; (सुश्रुत० सूत्र० २२।६)। अवरुद्धः संगृहीतः। &lsquo;अनवरुद्धा वा एतस्य विराड् य आहिताग्निः&rsquo; (तै० सं० १।७।६)। अनवरुद्धाऽस्वाधीना। &lsquo;अनवरुद्धस्यावरुद्ध्यै&rsquo; (तै० ब्रा० १।३।८)। अस्वीकृतस्य स्वीकृतय इत्याह। &lsquo;अथास्यैष स्वभक्षो न्यग्रोधस्यावरोधाः&rsquo; (ऐ० ब्रा० ७।३०)। शाखाभ्योऽवाङ्मुखत्वेन प्ररोहन्तोमूलविशेषा अवरोधाः। &lsquo;विततेव दूर्वाऽवरोधै र्भूम्यां प्रतिष्ठितेव&rsquo; (ऐ० ब्रा० ८।८)। उक्तोऽर्थः। &lsquo;नह्येकस्मिञ्शास्त्रे शक्यः सर्वशास्त्राणामवरोधः कर्तुम्&rsquo; (सुश्रुत० १।४।५)। अवरोध उपसङ्ग्रहः। &lsquo;राजा किल मामवरोधयिष्यति&rsquo; (कौ० अ० १२।२।२१)। शुद्धान्तेऽन्तः करिष्यति, अन्तः पुरगतां करिष्यति।  रुह्  रुह् (रुह बीजजन्मनि)। &lsquo;अस्माकमुत्तमं कृधीत्यादित्यमीक्षमाणो जपित्वाऽवरोहेत्&rsquo; (आश्व० गृ० २।६।१२)। अवरोहेत्=संसदं प्रपद्येत। &lsquo;यानासनस्थश्चैवैनमवरुह्याभिवादयेत्&rsquo; (मनु० २।२०२)। अवरुह्यावतीर्य। &lsquo;यौ व्याघ्राववरूढौ जिघत्सतः पितरं मातरं च&rsquo; (अथर्व० ६।१४०।९)। अवरूढौ=इत उपेतौ=अर्वाङ्मुखौ प्राप्तौ। &lsquo;यदत्रिर्वामवरोहन्नृबीसम्&rsquo; (ऋ० ५।७८।४)। अवरोहन्=अवगाहमानः=प्रविशन्। &lsquo;अवरोहशताकीर्णं वटमासाद्य तस्थतुः&rsquo; (रा० २।५२।९६)। अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा। &lsquo;इतरेष्वागमाद् धर्मः पादशस्त्ववरोपितः&rsquo; (मनु० १।८२)। अवरोपितोऽवकलितो हीनः कृतः। &lsquo;शूनपाणिपादोदरमपगताक्षमुद्वृत्तनाभिमवरोपितं विद्यात्&rsquo; (कौ० अ० ४।६)। अवरोपितं शूलारोपितम्।  लग्  लग् (लगे सङ्गे)। &lsquo;अवलगनरूपेणोपगम्य&rsquo; (तन्त्रा० १।३)। &lsquo;कृशावलग्नसंलग्नसप्तकीसंभृतश्रियम्&rsquo; (शि० भा० २।५६)। अवलग्नम्=मध्यम्, उदरम्। &lsquo;क्षिप्तो हस्तावलग्नः प्रसभमभिहतः&rsquo; (ध्वन्यालोके ५।५१ व्याख्यायाम्)। अवलग्नः स्पृष्टः। &lsquo;स्कन्धावलग्नोद्धृतपद्मिनीकः&rsquo; (रघु० १६।६८)। अवलग्ना संसक्ता।  लम्ब्  लम्ब् (लबि अवस्रंसने)। &lsquo;किं न पश्यसि, सर्वोऽयं जनस्त्वामवलम्बते&rsquo; (भट्टि० १८।४१)। त्वामवलम्बते=त्वत्सापेक्षः, त्वय्याधृतः। &lsquo;उर्वशी राजानमवलम्बते&rsquo; (विक्रम०)। राजशरीर आत्मानमवस्रंसयति। &lsquo;व्यवहारोऽयं चारुदत्तमवलम्बते&rsquo; (मृच्छ०)। चारुदत्तेन सम्बध्यत इत्यर्थः। &lsquo;सोऽयं क इति बुद्धिस्तु साजात्यमवलम्बते&rsquo; (भाषापरि०)। साजात्यं समानजातित्वमवलम्बतेऽपेक्षते। &lsquo;के भवन्तोऽवलम्बन्ते गर्ते ह्यस्मिन्नधोमुखाः&rsquo; (भा० आदि० १३।१६)। अवलम्बन्ते=निपतिताः। &lsquo;अन्तरेण तालुके। य एष स्तन इवावलम्बते&rsquo; (तै० उ० १।६।१)। अवलम्बतेऽन्तरा तिष्ठति। &lsquo;भूतं हित्वा च भाव्यर्थे योऽवलम्बेत मूढधीः&rsquo; (भा० आदि० २३३।१५)। अवलम्बेत=श्रयेत। &lsquo;शक्यमिदानीं जीवितमवलम्बितुम्&rsquo; (माल०)। अवलम्बितुम्=धर्तुम्। &lsquo;हस्तेऽवलम्ब्य तम्&rsquo; (कथा० १२१।१७६)। अवलम्ब्य-आदाय, गृहीत्वा। &lsquo;ययौ तदीयामवलम्ब्य चाङ्गुलिम्&rsquo; (रघु० ३।२५)। उक्तोऽर्थः। &lsquo;अवलम्ब्यापराः कण्ठे हरिम्&rsquo; (हरि० २।८८।२६)। अवलम्ब्य=आसज्य परिरभ्य। &lsquo;चित्रलेखाहस्तावलम्बिता&rsquo; (विक्रम० १)। अवलम्बिता=अवष्टब्धा। &lsquo;कनकशृङ्खलावलम्बिनी&rsquo; (मुद्रा० २)। अवलम्बिनी=अवस्रंसमाना।  लिख्  लिख् (लिख अक्षरविन्यासे)। &lsquo;नीवीमवलिखतो द्विगुणः&rsquo; (कौ० अ० १।७।२५)। &lsquo;दारुमयानां पात्राणामुच्छिष्टसमन्वारब्धानामवलेखनम्&rsquo; (बौ० ध० १।६।१३।२६)। अवलेखनं धर्षणम्। &lsquo;यथा दन्तप्रक्षालनोत्सादनावलेखनानीति&rsquo; (आप० ध० ११२।८।५)। अवलेखनं कङ्कतादिना केशानां विभागेनावस्थापनम्। &lsquo;अञ्जनाभ्यञ्जनोन्मर्दस्त्र्यवलेखामिषं मधु&rsquo; (भा० पु० ७।१२।१२)। अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः। &lsquo;बहुशोऽवलिखेच्चापि वर्त्मास्योपगतं यदि&rsquo; (सुश्रुत० उत्तर० १२।२३)। अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्।  लिप्  लिप् (लिप उपदेहे)। &lsquo;कर्णा याम्याः, अवलिप्ता रौद्राः, नभोरूपाः पार्जन्याः।&rsquo; अवलिप्ता दूषिताः। अवशब्दो लेपस्य दौष्ट्यमाह। &lsquo;भार्गव भार्गव !"/>

      
    

    <script type="text/javascript">
    
    let baseURL = "https:\/\/vishvAsa.github.io\/sanskrit\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/sanskrit\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/sanskrit\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/sanskrit\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/sanskrit\/edit\/content\/\u0022,\u0022mainSections\u0022:[\u0022vyakaranam\u0022],\u0022mainsections\u0022:[\u0022vyakaranam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/sanskrit\/koshaH\/upasargArtha-chandrikA\/072_ava\/".replace(basePath, "/");
  pageVars.pageParams = {};
  pageVars.pageSource = "koshaH\/upasargArtha-chandrikA\/072_ava.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/sanskrit/webpack_dist/uiLib-bundle.js"></script>




    <link rel="stylesheet" href="/sanskrit/webpack_dist/uiLib.css">
<link rel="stylesheet" href="/sanskrit/css/uiLibPrint.css" media="print" >
<link rel="stylesheet" href="/sanskrit/css/@fortawesome/fontawesome-free/css/solid.min.css">

<link rel="stylesheet" href="/sanskrit/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/072_ava/" />
<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/sanskrit/" class="btn col border">
            <i class="fas fa-gopuram ">संस्कृते विश्वासटिप्पन्यः <br/> ०७२ अव</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०७२ अव">०७२ अव</h1>
    
    <a id="editLink" class="btn btn-primary noPrint"  href="https://github.com/vishvAsa/sanskrit/edit/content/koshaH/upasargArtha-chandrikA/072_ava.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अज">अज्</h2>
<ul>
<li>अज् (अज गतिक्षेपणयोः)।</li>
<li>&lsquo;श्रोणामेक उदकं गामवाजति&rsquo; (ऋ० १।११६१।१०)। <strong>उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः।</strong></li>
</ul>
<h2 id="अत">अत्</h2>
<ul>
<li>अत् (अत सातत्यगमने)।</li>
<li>&lsquo;अश्मास्यवतम्&rsquo; (ऋ० २।२४।४) <strong>इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः&rsquo; (नि० १०।१३)।</strong></li>
</ul>
<h2 id="अद">अद्</h2>
<ul>
<li>अद् (अद भक्षणे)।</li>
<li>&lsquo;अव रुद्रमदीमहि&rsquo; (वा० सं ३।५८)। <strong>अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः।</strong></li>
</ul>
<h2 id="अन">अन्</h2>
<ul>
<li>अन् (अन प्राणने)।</li>
<li>&lsquo;स वै सकृदवान्यात्&rsquo; (श० ब्रा० ११।१।६।३२)। <strong>अवाम्यात्=निश्वस्यात्।</strong></li>
<li>&lsquo;एतां दिशमनवानन्त्सृत्वा कुम्भं प्रक्षीयानपेक्षमाण एहि&rsquo; (श० ब्रा० १३।८।३।४)। <strong>अनवानन्=अनिश्वसन्।</strong></li>
<li>&lsquo;व्याहृतीर्जपित्वाऽनवानम्&rsquo; (सत्या० श्रौ० २१।२।२)। <strong>अनवानम् अनुच्छ्वासम्।</strong></li>
</ul>
<h2 id="अय">अय्</h2>
<ul>
<li>अय् (अय गतौ)।</li>
<li>&lsquo;अवायन्तां पक्षिणः&rsquo; (अथर्व० ११।१२।८)। <strong>अवाङ्मुखा निपद्यन्तामित्यर्थः।</strong></li>
</ul>
<h2 id="अरज">अर्ज्</h2>
<ul>
<li>अर्ज् (अर्ज षर्ज अर्जने)।</li>
<li>&lsquo;तामवार्जन्ति&rsquo; (श० ब्रा० ४।५।८।११)। <strong>उत्सृजन्तीत्यर्थः।</strong></li>
</ul>
<h2 id="अस">अस्</h2>
<ul>
<li>अस् (असु क्षेपे)।</li>
<li>&lsquo;प्रथमपातिनं शकलमवास्य&rsquo; (आप० श्रौ० ७।३।२०)। <strong>अवास्य=नीचैः क्षिप्त्वा।</strong></li>
<li>&lsquo;यूपशकलमवास्यति&rsquo; (तै० सं० ६।३।४।२०)। <strong>अवास्यति गर्ते क्षिपति। अवशब्दोऽधोर्थे।</strong></li>
</ul>
<h2 id="आप">आप्</h2>
<ul>
<li>आप् (आप्लृ व्याप्तौ)।</li>
<li>&lsquo;विदुस्ते वीर कर्माणि नानवाप्तानि कानि चित्&rsquo; (भा० सभा० ५।३४)। <strong>अनारब्धानीत्यर्थः।</strong></li>
<li>&lsquo;पैतृकं तु पिता द्रव्यमनवाप्तं यदाप्नुयात्&rsquo; (मनु० ९।२०९)। <strong>अनवाप्तम् पित्राऽसामर्थ्येनोपेक्षितत्वादप्राप्तम्।</strong></li>
<li>&lsquo;हस्तावापेन गच्छन्ति नास्तिकाः किमतः परम्&rsquo; (भा० शां० १८१।५)। <strong>हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः।</strong></li>
</ul>
<h2 id="इ">इ</h2>
<ul>
<li>इ (इण् गतौ)।</li>
<li>&lsquo;मा नो द्यूतेऽवगान्मा समित्याम्&rsquo; (अथर्व० १२।३।४६)। <strong>माऽवगात्=मा प्रणशत्=माऽपहारि।</strong></li>
<li>&lsquo;अवैतु पृश्नि शेबलम्&rsquo; (अथर्व० १।११।४)। <strong>अवैतु=अर्वाक् पततु।</strong></li>
<li>&lsquo;यथा वातो यथा वनम्… एवा त्वं दशमास्य सहावेहि जरायुणा&rsquo; (ऋ० ५।७८।८)। <strong>अवेहि=अवाङ् इहि, नीचैर्याहि, निष्क्राम।</strong></li>
<li>&lsquo;समानमेतदुदकमुच्चैत्यव चाहभिः&rsquo; (ऋ० १।१६४।५१)। <strong>उदेति चावैति च। उच्चैरेति अर्वाङ् चैतीत्यर्थः।</strong></li>
<li>&lsquo;अव ते हेडो वरुण नमोभिरव यज्ञेभिरीमहे&rsquo; (ऋ० १।२४।१४)। <strong>अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्।</strong></li>
<li>&lsquo;अव तदेन ईमहे तुराणाम्&rsquo;। (ऋ० ७।५८।५)।</li>
<li>&lsquo;गोत्रचरणाच्छलाघात्याकारतदवेतेषु&rsquo; (पा० ५।१।१३४)। <strong>इह तदवेतः=तत्प्राप्तः। तदवगतवान् वा। गार्गिकामवेतः।</strong></li>
<li>&lsquo;एको मासः संवत्सरस्यानवेतः स्यात्&rsquo; (तै० सं० २।६।३।५)। <strong>अनवेतः=अनतीतः।</strong></li>
<li>&lsquo;अव त्वानेना नमसा तुर इयाम्&rsquo; (ऋ० ७।८६।४)। <strong>अवेयाम्=प्राप्नुयाम्।</strong></li>
<li>&lsquo;अव देवैर्देवकृतमेनोऽयासिषम्&rsquo; (वा० सं० ३।४८)। <strong>देवैरिन्द्रियैः कृतम्। अवायासिषम्=(जले) अवनीतवानस्मि।</strong></li>
<li>&lsquo;नव नव दक्षिणा भवन्ति नावयन्त्येवैनम्&rsquo; (षड्विंश० ३।८)।</li>
<li>&lsquo;अवैत्वभ्वं कृणुता वरीयः&rsquo; (ऋ० ८।४९।५)। <strong>अवैतु=अपैतु।</strong></li>
<li>&lsquo;हितं तेषामहितं मामकानाम्। एतत् सर्वं मम नावैति चेतः&rsquo; (भा० वन० ४।१८)॥ <strong>नावैति नाङ्गी करोति।</strong></li>
<li>&lsquo;अवैन्नाशं दशास्यस्य निर्वृत्तमिव राघवः&rsquo; (भट्टि० ७।३३)। <strong>अवैत्=प्रत्यैत्, अजानात्।</strong></li>
<li>&lsquo;अवैमि ते सारमतः प्रियं त्वाम्&rsquo; (कु० ३।१३)।</li>
<li>&lsquo;भवानपीदं परवानवैति&rsquo; (रघु० २।५६)।</li>
<li>&lsquo;अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि&rsquo; (शा० ५)। <strong>अवैमि=मन्ये, पश्यामि।</strong></li>
<li>&lsquo;नमः सखिभ्यः सन्नान्माऽवगात&rsquo; (तै० ब्रा० २।४।७।११)। <strong>माऽवगात=माऽपगात=मा स्मापेत।</strong></li>
<li>&lsquo;लोकं माऽर्वागवगाः&rsquo; (पञ्च० ब्रा० १।५।५)। <strong>(हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः।</strong></li>
</ul>
<h2 id="ई">ई</h2>
<ul>
<li>ई (ईङ् गतौ)।</li>
<li>&lsquo;अवैषां हेड ईमहे&rsquo; (वा० सं० १६।६)। <strong>अपनयामः।</strong></li>
</ul>
<h2 id="ईकष">ईक्ष्</h2>
<ul>
<li>ईक्ष् (ईक्ष दर्शने)।</li>
<li>&lsquo;योत्स्यमानानवेक्षेऽहम्&rsquo; (गीता० १।२३)। <strong>इहावशब्दो नात्यर्थमुपकरोति धात्वर्थस्य।</strong></li>
<li>&lsquo;वसुधेयमवेक्ष्यतां त्वया&rsquo; (रघु० ८।३)। <strong>आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः।</strong></li>
<li>&lsquo;त्वं राजा रक्षसां लङ्कामवेक्षेथा विभीषण&rsquo; (भट्टि० १९।२३)।</li>
<li>&lsquo;अथाऽऽज्यमवेक्षते&rsquo; (श० ब्रा० १।३।१।२६)। <strong>आज्ये पात्रस्थेऽन्तर्दृशं पातयतीत्यर्थः।</strong></li>
<li>&lsquo;उदशराव आत्मानमवेक्ष्य… तौ होदशरावेऽवेक्षाञ्चक्राते&rsquo; (छां० उ० ८1८।१)। <strong>उक्तोऽर्थः।</strong></li>
<li>&lsquo;प्रतिगृह्य सौम्यं होता पूर्वश्छन्दोगेभ्योऽवेक्षेत&rsquo; (ऐ० ब्रा० ३।३२)। <strong>घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः।</strong></li>
<li>&lsquo;न कूपमवेक्षेत&rsquo; (बौ० ध० २।३।६।२७)। <strong>आत्मानं तत्र द्रष्टुमिति शेषः।</strong></li>
<li>&lsquo;नोदपानमवेक्षेत&rsquo; (गो० गृ० ३।५।१३)।</li>
<li>&lsquo;आशीविषो नैनो राजानमवेक्षते&rsquo; (तै० सं० ६।६।७।२)। <strong>राज्ञि सोमे दृष्टिं न पातयतीत्यर्थः।</strong></li>
<li>&lsquo;अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…&rsquo; (भा० उ० ९३।२०)। <strong>अवेक्षेरन्=अवदधीरन्=आद्रियेरन्।</strong></li>
<li>&lsquo;श्लाघ्यां दुहितरमवेक्षस्व जानकीम्&rsquo; (उत्तर० १।७)। <strong>तस्यां प्रतिजागृहि।</strong></li>
<li>&lsquo;न कमलिनीं दृष्ट्वा ग्राहमवेक्षते मतङ्गजः&rsquo; (माल० ३)। <strong>नावेक्षते न गणयति।</strong></li>
<li>&lsquo;नित्यं शास्त्राण्यवेक्षेत निगमांश्चैव वैदिकान्&rsquo; (मनु० ४।१९)। <strong>अवेक्षेत=चिन्तयेत्=विचारयेत्।</strong></li>
<li>&lsquo;सूक्ष्मं विशेषणं तेषामवेक्षेच्छास्त्रचक्षुषा&rsquo; (भा० शां० २१७।२८)। <strong>हेलया हेयत्वेन पश्येत्। अवशब्दोऽवक्रोशे वर्तते।</strong></li>
<li>&lsquo;न परदुःखातुराः स्वसुखमवेक्षन्ते महाकारुणिकाः&rsquo; (अवदा० मैत्री० जा०)। <strong>नावेक्षन्ते-नाद्रियन्ते।</strong></li>
<li>&lsquo;सोऽवेक्षते जगत्कृत्स्नं न सहायमवेक्षते&rsquo; (शि० भा० २६।१९)। <strong>जगति प्रतिजागर्तीत्याह।</strong></li>
<li>&lsquo;न हि मन्ये नृशंसे त्वं राजधर्ममवेक्षसे&rsquo; (रा० २।७४।२१)। <strong>अवेक्षसे=वेत्थ।</strong></li>
<li>&lsquo;अवेक्षते महाभागस्तीर्थीकुर्वंस्तदाश्रमम्&rsquo; (भा० पु० १।४।८)। <strong>अवेक्षते=प्रतीक्षते। अन्यत्र दुर्लभोऽयमर्थः।</strong></li>
<li>&lsquo;अत्रास्त्यवेक्षा त्वयि मे रक्ष्यो हि शरणागत&rsquo; (रा० २।९६।५१)। <strong>अवेक्षा=आदरः।</strong></li>
<li>&lsquo;मम त्ववेक्षया वीर शृणु विज्ञापयामि ते&rsquo; (भा० उ० ८।४२)। <strong>इहावेक्षाऽऽदरोऽवधानम्।</strong></li>
<li>&lsquo;न ते पुत्रेष्ववेक्षाऽस्ति&rsquo; (भा० आदि० २३३।८)।</li>
<li>&lsquo;यदि रामस्य नावेक्षा त्वयि स्यान्मातृवत्सदा&rsquo; (रा० २।७३।१८)। <strong>अवेक्षा गौरवं संभावना पूज्यबुद्धिः।</strong></li>
<li>&lsquo;ततोऽहं त्वामनुप्राप्तः कौरवाणामवेक्षया&rsquo; (भा० वन० १०।१४)। <strong>अनन्तरोदीरित एवार्थः।</strong></li>
<li>&lsquo;वर्णश्रमावेक्षणजागरूकः&rsquo; (रघु० १४।८५)। <strong>वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः।</strong></li>
<li>&lsquo;फलप्रचयनोदपानावेक्षण…&rsquo; (द्रा० गृ० ३।१।३९)। <strong>उदपानं कूपः। तत्रावेक्षणमवाङ्मुखीभूय निरीक्षणम्।</strong></li>
<li>&lsquo;अवेक्षमाणस्त्वां मां च न्यस्तास्त्रश्चाहवे हतः&rsquo; (भा० द्रोण० १९६। ४८)। <strong>अवेक्षमाणः=प्रतिजाग्रत्=अप्रमाद्यत् (आवयोः)।</strong></li>
<li>&lsquo;अवेक्षमाणां बहुशो वैदेहीं धरणीतलम्&rsquo; (रा० ३।५२।४२)। <strong>अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते।</strong></li>
<li>&lsquo;प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्&rsquo; (भा० शां० १२०।१३)। <strong>अवेक्षितः कृतावेक्षः।</strong></li>
<li>&lsquo;अङ्गावेक्षस्व सौमित्रे कस्येमां मन्यसे चमूम्&rsquo; (रा० २।९६।१५)। <strong>अवेक्षस्व सम्यगवलोकय।</strong></li>
<li>&lsquo;प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…&rsquo; (पारिजात० १७।४६)॥ <strong>अवेक्ष्यतामुदीक्ष्यतां प्रेक्ष्यताम्।</strong></li>
<li>&lsquo;आशीविषो वै नो राजानमवेक्षते&rsquo; (ऐ० ब्रा० ६।१)। <strong>अवेक्षते=ईक्षते।</strong></li>
<li>&lsquo;तातस्य प्रियकामेन यौवराज्यमवेक्षता&rsquo; (भरतेन त्वया) (रा० २।५२।३६)। <strong>अवेक्षता अवेक्षमाणेन।</strong></li>
<li>&lsquo;अनवेक्षितपूर्वसौहृदा रमते ऽन्यत्र गता तथाङ्गना&rsquo; (सौग्दर० ८।४१)। <strong>अनवेक्षितमगणितम्।</strong></li>
<li>&lsquo;तमवेक्ष्य रुरोद सा भृशं स्तनसम्बाधमुरो जघान च&rsquo; (कु० ४।२६)। <strong>तं मधुं वीक्ष्य।</strong></li>
<li>&lsquo;पारिणाह्यस्य वेक्षणे&rsquo; (मनु० ९।११)। <strong>अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः।</strong></li>
</ul>
<h2 id="उकष">उक्ष्</h2>
<ul>
<li>उक्ष् (उक्ष सेचने)।</li>
<li>&lsquo;दध्ना मधुमिश्रेणावोक्षति&rsquo; (तै० सं० ५।४।५।२)। <strong>अवोक्षति=अवाङ्मुखेन हस्तेनोक्षति।</strong></li>
<li>&lsquo;अथ सभाया मध्ये अधिदेवनमुद्धत्यावोक्ष्य&rsquo; (आप० श्रौ० ५।६।१९।२)। <strong>उक्तोऽर्थः।</strong></li>
<li>&lsquo;उद्धते वा अवोक्षितेऽग्निमादधति&rsquo; (श० ब्रा० ६।४।४।१८)। <strong>उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥</strong></li>
</ul>
<h2 id="ऋ">ऋ</h2>
<ul>
<li>ऋ (ऋ गतिप्रापणयोः)।</li>
<li>&lsquo;यथाऽक्षोऽनुपाक्तः। अवार्च्छत्येवमवारम्&rsquo; (तै० सं० २।६।३।३-४)। <strong>अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः।</strong></li>
</ul>
<h2 id="ओण">ओण्</h2>
<ul>
<li>ओण् (ओणृ अपनयने)।</li>
<li><strong>पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः।</strong></li>
</ul>
<h2 id="करण-">कर्ण् ।</h2>
<ul>
<li>&lsquo;यात्रापहृतचेतस्त्वात्तद्वाक्यमवकर्णयन्&rsquo; (बृ० श्लो० सं० ३।७६)। <strong>अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः।</strong></li>
</ul>
<h2 id="कल">कल्</h2>
<ul>
<li>कल् (कल गतौ संख्याने च)।</li>
<li><strong>अवकलितो दृष्ट इति धरणिरिति शब्दकल्पद्रुमः।</strong></li>
</ul>
<h2 id="कश">काश्</h2>
<ul>
<li>काश् (काशृ दीप्तौ)।</li>
<li>&lsquo;वर्णावकाशमपि मे पश्य पाण्डव यादृशम्&rsquo; (भा० वि० २०।१५)। <strong>वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य।</strong></li>
<li>&lsquo;उभयतो मांसैः संछन्नं नावकाशते&rsquo; (श० ब्रा० ८७।४।२०)। <strong>नावकाशते न दृग्विषयतां याति।</strong></li>
<li>&lsquo;इहि तिस्रः परावतः…धेना इन्द्रावचाकशत्&rsquo; (ऋ० ८।३२।२२)।</li>
<li>&lsquo;जनानां धेना अवचाकशद् वृषा&rsquo; (ऋ० १०।४३।६)।</li>
<li>&lsquo;अन्तरिक्षेण पतति विश्वा रूपावचाकशत्&rsquo; (ऋ० १०।१३६।४)। <strong>इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह।</strong></li>
<li>&lsquo;यानि तस्याः (शम्याः) वकाशानि दिव्यरूपाण्यमन्यत&rsquo; (भा० वि० ५।२०)। <strong>वकाशानि अवकाशानि सुषिरस्थानानि कोटराख्यानि।</strong></li>
</ul>
<h2 id="कल-1">कील्</h2>
<ul>
<li>कील् (कील बन्धने)।</li>
<li>&lsquo;क्षुत्पिपासावकीलनम्&rsquo; (भा० आश्व० ४५।३)। <strong>अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही।</strong></li>
</ul>
<h2 id="कतस">कुत्स्</h2>
<ul>
<li>कुत्स् (कुत्स अवक्षेपणे)।</li>
<li>&lsquo;कुल्माषांश्चिदाहरेत्यवकुत्सिते&rsquo; (नि० १।४।१४)। <strong>अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह।</strong></li>
</ul>
<h2 id="कत">कृत्</h2>
<ul>
<li>कृत् (कृती छेदने)।</li>
<li>&lsquo;एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥&rsquo; (भा० स्त्री० १६।१)। <strong>अवकर्तनं युद्धभूमिः।</strong></li>
<li>&lsquo;सन्दर्याग्रे स्वभार्यायाः कर्णनासावकर्तनम्&rsquo; (राज० ७।८९२)। <strong>अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्।</strong></li>
<li>&lsquo;इयं वस्त्रावकर्तेन संवीता चारुहासिनी&rsquo; (भा० वन० ६२।२२)। <strong>वस्त्रावकर्तो वस्त्रखण्डः।</strong></li>
<li>&lsquo;कृष्णाजिनग्रीवा एवावकृत्य प्रत्यानह्यति&rsquo; (श ० ब्रा० ३।३।४।८)। <strong>अवकृत्य=अपच्छिद्य।</strong></li>
<li>&lsquo;निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…&rsquo; (भा० आदि० १७८।१९-२०)। <strong>अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह।</strong></li>
</ul>
<h2 id="कश-1">कृश्</h2>
<ul>
<li>कृश् (कृश तनूकरणे)।</li>
<li>&lsquo;न यं जरन्ति शरदो न मासा न द्याव इन्द्रमवकर्शयन्ति&rsquo; (ऋ० ६।२४।७)। <strong>नावकर्शयन्ति ईषदपि न कृशी कुर्वन्ति। अवोऽल्पार्थे।</strong></li>
</ul>
<h2 id="कष">कृष्</h2>
<ul>
<li>कृष् (कृष विलेखने)।</li>
<li>&lsquo;कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्&rsquo; (भा० सभा० ५।७३)॥ <strong>नावकर्षसि=न निष्कासयसि=न बहिष्करोषि। अपकर्षसीति पाठान्तरम्।</strong></li>
<li>&lsquo;प्राकृष्यमाणः कलिना सौहृदेनावकृष्यते&rsquo; (भा० वन० ६२।२६)। <strong>अवकृष्यते=हीयते।</strong></li>
<li>&lsquo;प्रतिकर्तुं प्रकृष्टस्य नावकृष्टेन युज्यते&rsquo; (रा० ४।१७।४७)। <strong>अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः।</strong></li>
<li>&lsquo;अवकृष्टोत्तरासङ्गः कृशो धमनिसन्ततः&rsquo; (भा० वन० १२।१४)। <strong>अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः।</strong></li>
<li>&lsquo;पणो देयोऽवकृष्टस्य षडुत्कृष्टस्य वेतनम्&rsquo; (मनु० ७।१२६)। <strong>अवकृष्टस्य गेहादिसंमार्जकोदकवाहादेः कर्मकरस्येति कुल्लूकः।</strong></li>
<li>&lsquo;मामग्रासनतोऽवकृष्टमवशम्&rsquo; (मुद्रा० १।१२)। <strong>अवकृष्टमधः पातितम्।</strong></li>
<li>&lsquo;नखावकृष्टेऽत्यर्थं पिण्डकाः सदाहपाका भवन्ति&rsquo; (सूश्रुत० २।२९१।१)। <strong>नखावकृष्टे=नखस्याधोभागे।</strong></li>
<li>&lsquo;पादावकर्षणसन्धानैः&rsquo; (भा० द्रोण० १४२।४५)। <strong>पादावकर्षणम्=पादयोर्नीचैः कर्षणम्।</strong></li>
<li>&lsquo;न सन्तु यदुवीराणां दारा हारावकर्षिताः&rsquo; (पारिजात० १३।४४)। <strong>अवतारितहाराः, अवरोपितमौक्तिकमालाः।</strong></li>
<li>&lsquo;ध्रुवां चावकृष्टे ऽनुपूर्वम्&rsquo; (का० श्रौ० २।८।१३)। <strong>अवकृष्टे ऽधोदेशे।</strong></li>
</ul>
<h2 id="क">कॄ</h2>
<ul>
<li>कॄ (कॄ विक्षेपे)।</li>
<li>&lsquo;पुनः पुनः कुत्सयन्तं तु विगृह्यादितो ग्रन्थेनावकिरेत्&rsquo; (का० सं० विमान० शिष्योप०)।</li>
<li>&lsquo;अवाकीर्यत कनीयांसौ रतोमावुपाश्नुत, यज्ञावकीर्णा हि&rsquo; (पञ्चविंश० ब्रा०)।</li>
<li>&lsquo;ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः&rsquo; (भा० वन० १७५।१६)। <strong>आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्।</strong></li>
<li>&lsquo;महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्&rsquo; (रा० २।३०।१३)॥ <strong>उक्तोऽर्थः।</strong></li>
<li>&lsquo;असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते&rsquo; (भा० पु० ७।१।५९)। <strong>अवकीर्यते=क्षरति=नश्यति।</strong></li>
<li>&lsquo;(तम्) अवाकिरन् बाललताः प्रसूनैः&rsquo; (रघु० २।१०)। <strong>तस्योपरि निचिक्षिपुरित्यर्थः।</strong></li>
<li>&lsquo;अवाकिरन् शरान्&rsquo; (भा० वन० २१।३०)। <strong>अवाकिरन्=प्रास्यन्।</strong></li>
<li>&lsquo;यो ब्रह्मचार्यवकिरेत्&rsquo; (तै० आ० २।१८)। <strong>रेतः सिञ्चेत् स्त्रियाम्।</strong></li>
<li>&lsquo;वाससाऽऽच्छादयामास माल्येनावचकार च&rsquo; (रा० ४।१४।२३)। <strong>अवचकार=माल्यं तस्योपरि निचिक्षेप।</strong></li>
<li>&lsquo;अवकिरते हस्ती स्वयमेव&rsquo; (पा० ३।१।८७)। <strong>भुव्यात्मानं प्रसारयतीत्यर्थः।</strong></li>
<li>&lsquo;सप्तद्वारावकीर्णां च न वाचमनृतां वदेत्&rsquo; (मनु० ६।४८)। <strong>चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः।</strong></li>
<li>&lsquo;अवकीर्णः सुगुप्तश्च न वाचा ह्यप्रियं वदेत्&rsquo; (भा० शां० २७८।८)। <strong>अवकीर्णः (मूढैः) पांसुभिश्छन्नः, धिक्कृत इत्यर्थः।</strong></li>
<li>&lsquo;तीर्थान्य् अवकीर्णानि तपस्विभिः&rsquo; (भा०)। <strong>अत्रावोऽस्थाने। आङ् इति तु स्थाने स्यात्।</strong></li>
<li>&lsquo;किमपैति रजोभिरौर्वरैरवकीर्णस्य मणेर्महार्घता&rsquo; (शिशु० १६।२७)। <strong>अत्र कविना भारतप्रयोगोऽनुकृतः। स एव च दोषः।</strong></li>
<li>&lsquo;अवकीर्णस्त्वहं कुन्त्या सूतेन च विवर्धितः&rsquo; (भा० भीष्म० १२२।२४)। <strong>अवकीर्णः=प्रास्तः=(जलेऽन्तर्) निक्षिप्तः।</strong></li>
<li>&lsquo;पुत्रं सर्वगुणोपेतमवकीर्णं जले पुरा&rsquo; (भा० शां० १।२२)। <strong>उक्तोऽर्थः।</strong></li>
<li>&lsquo;वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्&rsquo; (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। <strong>अवकीर्णः=सिक्तरेताः।</strong></li>
<li>&lsquo;अवकीर्णिव्रतं चरेत्&rsquo; (लौ० गृ० १।३३)। <strong>अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)।</strong></li>
<li>&lsquo;अवकीर्णी भवेद् गत्वा ब्रह्मचारी तु योषितम्&rsquo; (याज्ञ० ३।२८०)। <strong>चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः।</strong></li>
<li>&lsquo;गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः&rsquo; (बौ० ध० २।७।१०)॥</li>
<li>&lsquo;स्वानि वासांसि… अवकीर्योत्तराणि सभायां समुपाविशन्&rsquo; (भा० सभा० ६८।३९)। <strong>अवकीर्य=अवरोप्य=अवतार्य।</strong></li>
<li>&lsquo;सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती&rsquo; (भा० अदि० ७४।७०)। <strong>अवकीर्य=प्रास्य=भुवि निक्षिप्य।</strong></li>
<li>&lsquo;अवकर इत्येके&rsquo; (गौ० ध० ३।५।१३)। <strong>सख्यादिगमनेऽवकरो दोष इत्युज्ज्वला।</strong></li>
<li>&lsquo;वर्चस्केऽवस्करः&rsquo; (रा० ६।१।१४८)। <strong>अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति।</strong></li>
<li>&lsquo;अवाकीर्षत&rsquo; (पञ्च० ब्रा० १७।४।३)। <strong>अवकीर्णिनो ऽभवन्नित्यर्थः।</strong></li>
<li>&lsquo;क्रोधं कृत्वा समभ्येत्य मम श्मश्रूण्यवाकिरत्&rsquo; (शिवपु० २।४।१५।३१)। <strong>अवाकिरत्। अपाहरत् अवाकृन्तत्।</strong></li>
<li>&lsquo;अवकीर्यैव भ्रातृव्यान्&rsquo; (तै० ब्रा० १।१।२।६)। <strong>अवकीर्य विनाश्य।</strong></li>
<li>&lsquo;न तत्पदमुपादेयं कविनाऽवकरो हि सः&rsquo; (व्यक्ति० २।६७)। <strong>अवकरोऽपभ्रंशः, दुष्टः शब्दः।</strong></li>
</ul>
<h2 id="कलप">क्लृप्</h2>
<ul>
<li>क्लृप् (कृपू सामर्थ्य )।</li>
<li>&lsquo;न हि तदवकल्पते यद् ब्रूयादिदमहं सत्यादनृतमुपैमीति&rsquo; (श० ब्रा० १।१।१।६)। <strong>नावकल्पते न युज्यते।</strong></li>
<li>&lsquo;न हि तदवकल्पते यदुत्तरवेदावग्निहोत्रं जुहुयात्&rsquo; (श० ब्रा० २।५।२।४८)।</li>
<li>&lsquo;तद् यदृक्शो न तदवकल्पते&rsquo; (ऐ० ब्रा० ६।२)। <strong>न संभवतीत्यर्थः।</strong></li>
<li>&lsquo;न वा एतस्यानिष्टक आहुरवकल्पते&rsquo; (तै० सं० ५।४।१०।३)। <strong>उक्तोऽर्थः।</strong></li>
<li>&lsquo;इतश्च न प्रधानस्य प्रवृत्तिरवकल्पते&rsquo; (ब्र० सू० शां० भा० २।२।८)। <strong>नावकल्पते, न घटते, न युज्यते, न संभवति।</strong></li>
<li>&lsquo;तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।&rsquo; (भा० पु० ६।१७।२३)॥ <strong>अवकल्पते=कल्पते=अलं भवति।</strong></li>
<li>&lsquo;नार्थोऽवेन। तां मा यज्ञेऽवकल्पय&rsquo; (श० ब्रा० १।८।१।९)। <strong>अवकल्पय=उपयुङ्क्ष्व।</strong></li>
<li>&lsquo;नाह पुराऽवभृथात् पुनर्दीक्षामवाकल्पयन्&rsquo; (देवाः) (श० ब्रा० ३। ४।३।१)। <strong>अवाकल्पयन्=प्राकल्पयन्=समपादयन्=निरवर्तयन्।</strong></li>
<li>&lsquo;तेभ्यः प्रातः सवनेऽवाचिवाल्पयिषन्&rsquo; (ऐ० ब्रा० ३।३०)। <strong>अवक्लृप्तिः संभावनेति भट्टभास्करः। समभावयन्नित्यर्थः।</strong></li>
<li>&lsquo;जातु तत्रभवान्वृषलं याजयेन्नावकल्पयामि&rsquo; (पा० ३।३।१४७)। <strong>सूत्रे वृत्तिः। न संभावयामीत्यर्थः।</strong></li>
<li>&lsquo;तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु&rsquo; (श० ब्रा० २।१।४।२)। <strong>अनवक्लृप्तमनुचितम्।</strong></li>
<li>&lsquo;अनवक्लृप्ता तस्यैषा भवति&rsquo; (अष्टमी सामिधेनी) (श० ब्रा० १।४।१।३७)। <strong>अलब्धावकाशा भवतीत्याह।</strong></li>
<li>&lsquo;नावकल्प्यमिदं ग्लायेद् यत् कृच्छ्रेषु भवानपि&rsquo; (भट्टि० १९।१७)। <strong>नावकल्प्यं न संभाव्यम्।</strong></li>
<li>&lsquo;ततः कारणभावोपि बीजादेर्नावकल्पते&rsquo; (तत्त्वसं० १३)। <strong>नावकल्पते नोपपद्यते न संभाव्यते।</strong></li>
<li>&lsquo;शूद्रो यज्ञेऽनवक्लृप्तः&rsquo; (तै० सं० ७।१।१।६)। <strong>अनवक्लृप्तोऽनधिकृतः।</strong></li>
</ul>
<h2 id="करनद">क्रन्द्</h2>
<ul>
<li>क्रन्द् (क्रदि आह्वाने रोदने च)।</li>
<li>&lsquo;अवक्रन्द दक्षिणतो गृहाणाम्&rsquo; (ऋ० २।४२।३)। <strong>मन्दं वाश्यस्व, अनुच्चै रुवीहि इत्युक्तं भवति।</strong></li>
<li>&lsquo;क्रन्दते स्वाहाऽवक्रन्दाय स्वाहा&rsquo; (वा० सं० २२।७)। <strong>यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह।</strong></li>
<li>&lsquo;उत्सादेन जिह्वामवक्रन्देन तालुम्&rsquo; (तै० सं० ५।७।१२।४३)।</li>
</ul>
<h2 id="करम">क्रम्</h2>
<ul>
<li>क्रम् (क्रमु पादविक्षेपे)।</li>
<li>&lsquo;न हि परलोकादेत्य सत्त्वं गर्भमवक्रामति&rsquo; (चरक० शरीर० ३।९)। <strong>अवक्रामति=अवतरति। अवशब्दोऽधोर्थे।</strong></li>
<li>&lsquo;जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति&rsquo; (का० सं० शरीर० गर्भाव०)। <strong>उक्तपूर्व एवार्थः।</strong></li>
<li>&lsquo;वज्रेणैवैनमवक्रामति&rsquo; (श० ब्रा० १३।१।२।९)। <strong>अभिभवतीत्यर्थः।</strong></li>
<li>&lsquo;नमो वरुणायेति वाचयत्यपोऽवक्रमयन्&rsquo; (का० श्रौ० १०।८।२३)। <strong>यजमानमुदकमध्ये प्रवेशयन्नित्याह।</strong></li>
<li>&lsquo;अवक्रामन्तः प्रपदैरमित्रान्&rsquo; (ऋ० ६।७५।७)। <strong>चरणाग्रैरवताड यन्तः, अधस्पदं कुर्वन्त इत्यर्थः।</strong></li>
<li>&lsquo;प्रतूर्वन्नेह्यवक्रामन्नशस्तीः&rsquo; (श० ब्रा० ६।३।२७)। <strong>अनन्तरोदीरित एवार्थः।</strong></li>
<li>&lsquo;तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते&rsquo; (तै० सं० ६।४।७।३)।</li>
<li>&lsquo;अभिक्रामं सायं जुहोत्यवक्रामं प्रातः&rsquo; (आप० श्रौ० ६।३।१०५)। <strong>अवक्रम्यावक्रम्य पश्चात् सृत्वेत्यर्थः।</strong></li>
<li>&lsquo;वज्रेणैव पाप्मानं भ्रातृव्यमवक्रामति&rsquo; (तै० ब्रा० ३।८।४।२)। <strong>अवक्रामति अधस्पदं करोति, न्यक् करोति।</strong></li>
<li>&lsquo;अग्नाविष्णू मा वामवक्रमिषम्&rsquo; (तै० सं० १।१।१२)। <strong>अवक्रम्य अधस्पदं कृत्वा मा गामित्याह।</strong></li>
<li>&lsquo;मा नो अज्ञाता वृजना दुराध्यो माऽशिवासो अवक्रमुः&rsquo; (ऋ० ७।३२।२७)। <strong>उक्तोऽर्थः।</strong></li>
<li>&lsquo;अथातो गर्भावक्रान्तिशारीरं व्याख्यास्यामः&rsquo; (सुश्रुत० शारीर० ३।१)। <strong>अवक्रान्तिरुपगमनमवतरणम्।</strong></li>
</ul>
<h2 id="कर">क्री</h2>
<ul>
<li>क्री (डुक्रीञ् द्रव्यविनिमये)।</li>
<li>&lsquo;ब्राह्मणं क्षत्रियं वा सहस्रेण शताश्वेनावक्रीय&rsquo; (शां० श्रौ० १६।१०।१०)। <strong>उपभोगार्थं भाटकेनादायेत्यर्थः।</strong></li>
<li>&lsquo;विक्रयावक्रयाधानयाचितेषु पणान्दश&rsquo; (याज्ञ० २।२३८)। <strong>अवक्रीणीतेऽनेनेत्यवक्रयः पिण्डक उच्यते (काशिका)।</strong></li>
<li>&lsquo;अवक्रयो भाटकम्। अवक्रयः&rsquo; (पा० ४।४।५०)। <strong>पिण्डको राजग्राह्यं द्रव्यम्।</strong></li>
<li>&lsquo;प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः&rsquo; (कौ० अ० २।३६।२३)। <strong>अवक्रयिणो भाटकेन गृहीतगृहस्य।</strong></li>
</ul>
<h2 id="करश">क्रुश्</h2>
<ul>
<li>क्रुश् (क्रुश आह्वाने रोदने च)।</li>
<li>&lsquo;अवक्रुष्टः कोकिलयाऽवकोकिलः।&rsquo; (स्वरेण) <strong>अधिक्षिप्तो न्यक्कृतः।</strong></li>
</ul>
<h2 id="कवथ">क्वथ्</h2>
<ul>
<li>क्वथ् (क्वथे निष्पाके)।</li>
<li><strong>अवक्वाथो न्यूनः क्वाथः।</strong></li>
</ul>
<h2 id="कषर">क्षर्</h2>
<ul>
<li>क्षर् (क्षर संचलने)</li>
<li>&lsquo;अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य&rsquo; (पाणिं गृह्णीयात्) (आश्व० गृ० १।२०)। <strong>निगदव्याख्यातम्।</strong></li>
</ul>
<h2 id="कषल">क्षल्</h2>
<ul>
<li>क्षल् (क्षल शौचकर्मणि)।</li>
<li><strong>शिरोवक्षालनम्=शिरसोम्भसि निमज्जनम्।</strong></li>
</ul>
<h2 id="कष-1">क्षि</h2>
<ul>
<li>क्षि (क्षि हिंसायाम्)।</li>
<li>&lsquo;तां तेन वाऽवक्षिणुयात्&rsquo; (लाट्या० श्रौ० ४।३।१६)। <strong>अपाकुर्यादित्यर्थः।</strong></li>
</ul>
<h2 id="कषप">क्षिप्</h2>
<ul>
<li>क्षिप् (क्षिप प्रेरणे)।</li>
<li>&lsquo;अव क्षिपो दिवो अश्मानमुच्चा&rsquo; (ऋ० २।३०।५)। <strong>अवक्षिप=अधस्तात् प्रेरय=अधः पातय।</strong></li>
<li>&lsquo;अव क्षिपन्ति स्रुग्भाण्डान्&rsquo; (रा० २।११६।१७)। <strong>अवस्कन्दयन्तीत्यर्थः।</strong></li>
<li>&lsquo;सात्वताऽभिसृते द्रोणे धृष्टद्युम्नमवाक्षिपन्&rsquo; (भा० द्रोण० ९७।३६)। <strong>अपनीतवन्त इत्यर्थः।</strong></li>
<li>&lsquo;अयाज्ययाजनाध्यापने नियुक्तममृष्यमाणं राजाऽवक्षिपेत्&rsquo; (कौ० अ० १।१०)। <strong>धिक्कुर्यादित्यर्थः।</strong></li>
<li>&lsquo;अवाक्षिपद् वासुदेवम्&rsquo; (भा० सभा० २६।३२)। <strong>अवामानयद् अध्यक्षिपदित्यर्थः।</strong></li>
<li>&lsquo;शिर उत्क्षिप्य नागस्य पुनः पुनरवाक्षिपत्&rsquo; (भा० आदि० १८।१५)। <strong>अधोऽक्षिपदित्यर्थः।</strong></li>
<li>&lsquo;शृतं कृण्वन्त इह मावचिक्षिपन्&rsquo; (अथर्व० १८।४।१२)। <strong>अवक्षिप्तमवकीर्णं मा स्म कुर्वन्नित्यर्थः।</strong></li>
<li>&lsquo;अवक्षिपन्नर्क उल्कामिव द्योः&rsquo; (ऋ० १०।६८।४)। <strong>अवक्षिपन् भ्रंशयन्, अधःपातयन् इत्यर्थः।</strong></li>
<li>&lsquo;अवक्षेपणे कन्&rsquo; (पा० ५।३।९५)। <strong>अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः।</strong></li>
<li>&lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)। <strong>अवक्षेप्तुं कल्पयितुं विधातुं स्थिरीकर्तुमित्यनर्थान्तरम्।</strong></li>
<li>&lsquo;अवक्षिप्तावधूतानामसीनां वीरबाहुभिः&rsquo; (भा० भीष्म० ४६।१७)। <strong>अवक्षिप्तानामधोमुखं पातितानाम्।</strong></li>
<li>&lsquo;सम्भग्नस्फुटितगात्रमवक्षिप्तं विद्यात्&rsquo; (कौ० अ० ४।६)। <strong>अवक्षिप्तम् अधः पातितम्।</strong></li>
<li>&lsquo;सूक्ष्मवस्त्राण्यवक्षिप्य मुनिवस्त्राण्यवस्त ह&rsquo; (रा० २३७।७)। <strong>अवक्षिप्य=अवतार्य।</strong></li>
<li>&lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)॥ <strong>अवक्षेप्तुं समर्पयितुम् इति नीलकण्ठः।</strong></li>
</ul>
<h2 id="कष-2">क्षु</h2>
<ul>
<li>क्षु (टुक्षु शब्दे)।</li>
<li>&lsquo;पक्षिजग्धं गवाघ्रातमवधूतमवक्षुतम्&rsquo; (मनु० ५।१२५)। <strong>अवक्षुतम्=उपरिकृतक्षुतम्। उपसर्गवशात्सकर्मकत्वम्।</strong></li>
<li>&lsquo;अवक्षुतावरुदितं तथा श्राद्धे च वर्जयेत्&rsquo; (भा० अनु० ९१।४१)।</li>
<li>&lsquo;द्विषदन्नं नगर्यन्नं पतितान्नमवक्षुतम्&rsquo; (मनु० ४।२१३)। <strong>उक्तपूर्व एवार्थः। न भुञ्जीतेत्यनुषङ्गः।</strong></li>
</ul>
<h2 id="कषद">क्षुद्</h2>
<ul>
<li>क्षुद् (क्षुदिर् सम्पेषणे)।</li>
<li>&lsquo;तण्डुलानवक्षुद्य&rsquo; (सुश्रुत० १।१६३।१३)। <strong>अवक्षुद्य अवहत्य। अवमृद्य सम्पिष्य।</strong></li>
</ul>
<h2 id="कषण">क्ष्णु</h2>
<ul>
<li>क्ष्णु (क्ष्णु तेजने)।</li>
<li>&lsquo;ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्&rsquo; (ऋ० १०।२३।२)। <strong>अवक्ष्णौमि=प्रमार्ज्मि।</strong></li>
</ul>
<h2 id="खणड">खण्ड्</h2>
<ul>
<li>खण्ड् (खडि मन्थे, खडि भेदने)।</li>
<li>&lsquo;विद्यत्यवखण्डयति विनाशयति पाप्मनः&rsquo; (बृ० उ० ५।७ इत्यत्र शां० भा०)।</li>
<li>&lsquo;अर्धयाममात्रावखण्डितायां विभावर्याम्&rsquo; (काद०)। <strong>अवखण्डिता=अतीता।</strong></li>
<li>&lsquo;अहर्निशासंस्थां यथावदवखण्डिताम्&rsquo; (मार्क० पु० १६।७०)। <strong>मध्ये त्रुटितां भग्नाम् इत्याह।</strong></li>
</ul>
<h2 id="खय">ख्या</h2>
<ul>
<li>ख्या (ख्या प्रकथने)।</li>
<li>&lsquo;आदित्या अव हि ख्यताधि कूलादिव स्पशः&rsquo; (ऋ० ८।४७।११)। <strong>(यूयम्) अवख्यत=अधःपश्यत।</strong></li>
<li>&lsquo;तं ते दुश्चक्षा माऽवख्यन्&rsquo; (तै० सं० ३।२।१०।२)। <strong>मा दर्शन्नित्यर्थः।</strong></li>
<li>&lsquo;तद्धैके यजमानमवख्यापयन्ति&rsquo; (आज्यम्) (श० ब्रा० १।३।१।२६)। <strong>एकेषां दर्शनं यजमान आज्यमवेक्षेत न ऋत्विग् इत्युक्तं भवति।</strong></li>
</ul>
<h2 id="गण">गण्</h2>
<ul>
<li>गण् (गण संख्याने)।</li>
<li>&lsquo;पर्वतीय इति माऽवजीगणः&rsquo; (कि० १३।६७)। <strong>ममानादरं मा कार्षीरित्यर्थः।</strong></li>
<li>&lsquo;अवगणितखलीनाकर्षणः&rsquo; (पञ्चत० ५)। <strong>अवगणितमवधीरितमुपेक्षितं खलीनस्याकर्षणं येन सः।</strong></li>
<li>&lsquo;कुम्भपातमात्रगतजीवितं तं नकुलं तत्रैवावगणय्य&rsquo; (पञ्चत०)। <strong>सावहेलं तत्रैव विहायेत्यर्थः।</strong></li>
</ul>
<h2 id="गम">गम्</h2>
<ul>
<li>(गम्लृ गतौ)।</li>
<li>&lsquo;अञ्जः समुद्रमवजग्मुरापः&rsquo; (ऋ० १।३२।२, अथर्व० २।५।६)। <strong>अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः।</strong></li>
<li>&lsquo;हारिद्रवेव पतथो वनेदुप सोमं सुतं महिषेवाव गच्छथः&rsquo; (ऋ० ८।३५।७)। <strong>सोममवगच्छथः=अवतीर्य सोममुपेथः।</strong></li>
<li>&lsquo;नैनं घ्नन्ति पर्यायिणो न सन्नाँ अवगच्छति&rsquo; (अथर्व० ६।७६।४)। <strong>अवगच्छति=नीचैर्गच्छति=नमति।</strong></li>
<li>&lsquo;विश्वेह देवौ सवनाऽव गच्छतम्&rsquo; (ऋ० ८।३५।४)। <strong>विश्वा सवनान्यभिवर्तेथाम् इत्याह।</strong></li>
<li>&lsquo;(यः) बृहस्पतिं मनसाऽवगच्छात्&rsquo; (अथर्व० ४।१।७)। <strong>अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति।</strong></li>
<li>&lsquo;अव शादेषु गच्छति (वाजी)&rsquo; (ऋ० ९।१५।६)। <strong>शादेषु नवतृणेष्ववाङ्मुखः सन् गच्छतीत्याह।</strong></li>
<li>&lsquo;कुतो युद्धं जातु नरोऽवगच्छेत्&rsquo; (भा० उ० २६।३)। <strong>अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः।</strong></li>
<li>&lsquo;यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः&rsquo; (कौ० सू० १२३)। <strong>उपर्यवपतेयुरित्यर्थः।</strong></li>
<li>&lsquo;कथ शान्तमित्यभिहिते श्रान्त इत्यवगच्छति मूर्खः&rsquo; (मृच्छक०)। <strong>अवगच्छति=जानाति।</strong></li>
<li>&lsquo;तत्तदेवावगच्छ त्वं मम तेजोंशसम्भवम्&rsquo; (गीता० १०।४१)। <strong>उक्तोऽर्थः।</strong></li>
<li>&lsquo;तदैव ध्यानादवगतोऽस्मि&rsquo; (शा० ७)। <strong>कर्तरि क्तः। अवगतवानस्मि।</strong></li>
<li>&lsquo;अपाञ्चमिन्द्र तं कृत्वाऽथेममिहाव गमय&rsquo; (अथर्व० ३।३।६) <strong>इतोऽभिवर्तयेत्यर्थः।</strong></li>
<li>&lsquo;आदित्या विश्वमवगमयन्ति।&rsquo; (तै० सं० २।३।१।५)। <strong>अवगमयन्ति प्रापयन्ति। विरुद्धार्थमवगमयति। बोधयतीत्यर्थः।</strong></li>
<li>&lsquo;कतमेन दिग्विभागेनावगन्तव्यम्&rsquo; (तन्त्रा० २।२)। <strong>इहावशब्दोऽस्थाने। गन्तव्यमित्येव साधु।</strong></li>
<li>&lsquo;न भवति महिमा विना विपत्तेरवगमयन्निव पश्यतः पयोधिः&rsquo; (भट्टि० १०।७२)। <strong>अवगमयन्=बोधयन्।</strong></li>
<li>&lsquo;यदि कामयेत योऽवगतः सोऽपरुध्यताम्&rsquo; (तै० सं० ६।६।५)। <strong>अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः।</strong></li>
</ul>
<h2 id="गरह">गर्ह्</h2>
<ul>
<li>गर्ह् (गर्ह गल्ह कुत्सायाम्)।</li>
<li>&lsquo;कृपणं चास्थिरं बाल्ये वृद्धभावेऽवगर्हितम्&rsquo; (रा० २।२१।१९)। <strong>अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति।</strong></li>
</ul>
<h2 id="गल">गल्</h2>
<ul>
<li>गल् (लौकिकोऽयं धातुरवस्रंसने स्यन्दने वा वर्तते)।</li>
<li>&lsquo;सौवर्णं वलयमवागलत्कराग्रात्&rsquo; (शिशु० ८।३४)। <strong>अवास्रंसत=अभ्रंशत।</strong></li>
</ul>
<h2 id="गह">गाह्</h2>
<ul>
<li>गाह् (गाहू अवलोडने)।</li>
<li>&lsquo;अस्यां नद्यां सुपुण्यायां यथेष्टम्…अवगाह्यताम्&rsquo; (भा० वन० ९९।३३)। <strong>अवतीर्य स्नायताम् इत्यर्थः।</strong></li>
<li>&lsquo;स्वप्नेऽवगाहतेऽत्यर्थं जलम्&rsquo; (याज्ञ० १।२७२)। <strong>अवगाहते=निमज्जति।</strong></li>
<li>&lsquo;सम्प्राप्य पण्डितः कृच्छ्रं प्रज्ञामेवावगाहते&rsquo; (रा० ३।६८।५३)। <strong>विचारमग्नो भवति, कृच्छ्रवारणोपायं चिन्तयतीत्याह।</strong></li>
<li>&lsquo;वारिकोष्ठेऽवगाहयेत्&rsquo; (सूश्रत० २।५५०।११)।</li>
<li>&lsquo;जलावगाहक्षणमात्रशान्ता&rsquo; (रघु० ५।४७)। <strong>जलावगाहः=जले निमज्जनम्।</strong></li>
<li>&lsquo;सकलशास्त्रावगाहगम्भीरबुद्धिः&rsquo; (काद०)। <strong>अवगाहः=(शास्त्रे) गभीरप्रवेशः।</strong></li>
<li>&lsquo;उपनाहोऽवगाहश्च परिषेकस्तथाष्टमः&rsquo; (का० सं० २३।२६)। <strong>अवगाहः=स्वेदभेदः।</strong></li>
<li>&lsquo;अवगाढा च पीता च (गङ्गा) पुनात्या सप्तमं कुलम्&rsquo; (भा० वन० ८५।९३)। <strong>अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः।</strong></li>
<li>&lsquo;सलिलमवगाढो मुनिजनः&rsquo; (स्वप्न० १।१६)। <strong>अवतीर्णः, निमग्नः।</strong></li>
<li>&lsquo;अभ्युन्नता पुरस्तादवगाढा जघनगौरवात् पश्चात्&rsquo; (पदपङ्क्तिः) (शा० ३।८)। <strong>अवगाढा मग्ना, न्यग्भावं गता, न्यक्ना।</strong></li>
<li>&lsquo;अवगाढं भवत्यग्रे विपरीतं तु योषितः।&rsquo; (बृ० श्लो० सं० ९।२४)। <strong>उक्तोऽर्थः।</strong></li>
<li>&lsquo;अवगाढः सुदुष्पारं शोकसागरमब्रवीत्&rsquo; (रा० २।६०।२७)। <strong>अवगाढः प्रविष्टः=अवतीर्णः=मग्नः।</strong></li>
<li>&lsquo;अमृतह्रदमिवावगाढोस्मि&rsquo; (शा० ७)।</li>
<li>&lsquo;जलावगाढस्य वनद्विपस्य&rsquo; (मृच्छ० २)। <strong>सुदूरमवगाढया।</strong></li>
<li>&lsquo;शक्त्या निर्भिन्नहृदयः&rsquo; (रा० ६।८०।३७)। <strong>सुदूरमवगाढया=सुदूरमन्तः प्रविष्टया।</strong></li>
<li>&lsquo;अवगाढा द्विषन्तो मे सुखी वातोऽभिवाति माम्&rsquo; (भा० वि० ६८। ७५)। <strong>अवगाढाः पराभूताः।</strong></li>
<li>&lsquo;पूर्वापरौ तोयनिधी वगाह्य&rsquo; (कु० १।१)। <strong>वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः।</strong></li>
<li>&lsquo;तमोपहन्त्रीं तमसां वगाह्य&rsquo; (रघु० ७।४०)। <strong>तमसां नदीमवगाह्य तत्र स्नात्वेत्यर्थः।</strong></li>
<li>&lsquo;विमानशृङ्गाण्यवगाहमानः&rsquo; (घोषः) (कु० ७।४०)। <strong>आक्रामन्, व्याप्नुवन्नित्यर्थः।</strong></li>
<li>&lsquo;सूत्रेणानवगाढमनतिशिथिलं च बद्ध्वा।&rsquo; (सुश्रुत० १।१६।१४)। <strong>अनवगाढं नातिदृढम्।</strong></li>
</ul>
<h2 id="गणठ">गुण्ठ्</h2>
<ul>
<li>गुण्ठ् (गुठि इत्यपरे, वेष्टनेऽर्थे )।</li>
<li>&lsquo;पिचुप्लोतयोरन्यतरेणावगुण्ठ्य&rsquo; (सुश्रुत० १।५७।४)। <strong>वेष्टयित्वेत्यर्थः।</strong></li>
<li>&lsquo;रजनीतिमिरावगुण्ठिते पुरमार्गे&rsquo; (कु० ४। ११)।</li>
<li>&lsquo;तिमिरावगुण्ठिते=तमसाऽऽच्छादिते। पांशुपादावगुण्ठिताः&rsquo; (भा० वन० २००।३४)। <strong>पांसुभिरवकीर्ण चरणा इति विवक्षति।</strong></li>
</ul>
<h2 id="गर">गुर्</h2>
<ul>
<li>गुर् (गुरी उद्यमने)।</li>
<li>&lsquo;न कदाचिद् द्विजे तस्माद् विद्वानवगुरेदपि। न ताडयेत्तृणेनापि…&rsquo; (मनु० ४।१६९)॥ <strong>अवगुरेत्=हननेच्छया दण्डमुद्यच्छेत्।</strong></li>
<li>&lsquo;अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते&rsquo; (मनु० ११।२०६)॥ <strong>उदितोऽर्थः।</strong></li>
<li>&lsquo;ब्राह्मणायावगुर्यैव&rsquo; (मनु० ४।१६५)।</li>
</ul>
<h2 id="गह-1">गुह्</h2>
<ul>
<li>गुह् (गुहू संवरणे)।</li>
<li>&lsquo;या ममोद्विजते नित्यं सा मामद्यावगूहते&rsquo; (पञ्चत० ४)। <strong>अवगूहते=उपगूहते=आश्लिष्यति।</strong></li>
<li>&lsquo;वृद्धमिव पतिं प्रमदा नेच्छत्यवगूहितुं लक्ष्मीः&rsquo; (तन्त्रा० २।३।९०)। <strong>अवगूहितुम् उपगूहितुम्।</strong></li>
</ul>
<h2 id="ग">गॄ</h2>
<ul>
<li>गॄ (गॄ निगरणे)</li>
<li>&lsquo;एवानेवाव सागरत्&rsquo; (अथर्व० १६।७।४)। <strong>को रोमन्थो नाम।</strong></li>
<li>&lsquo;उद्गीर्णस्य वा अवगीर्णस्य वा मन्थो रोमन्थः&rsquo; (३।१।१५ सूत्रभाष्ये)। <strong>अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)।</strong></li>
<li>&lsquo;अवगिरते ग्रासम्&rsquo; (पा० १।३।५१ सूत्र वृत्तिः)। <strong>निगिरतीत्यर्थः।</strong></li>
<li>&lsquo;अवगिरमाणैश्च पिशाचैर्मांसशोणितम्&rsquo; (भट्टि० ८।३०)। <strong>अवगिरमाणैः=निगिलद्भिः।</strong></li>
<li>&lsquo;हृतापि ते हं न जरां गमिष्ये आज्यं यथा मक्षिकयाऽवगीर्णम्&rsquo; (रा० ३।४७।४८)। <strong>अवगीर्णं निगीर्णम् अभ्यवहृतम्।</strong></li>
<li>&lsquo;या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः&rsquo; (अमरु० ७७ इत्यत्रार्जुनवर्मदेवकृतायां टीकायाम्)। <strong>नावगिरेत् नास्वादेत।</strong></li>
</ul>
<h2 id="ग-1">गै</h2>
<ul>
<li>गै (के गै शब्दे)।</li>
<li>&lsquo;अवगीतः ख्यातगर्हण इत्यमरः।&rsquo; <strong>अवगीतं जन्ये स्याद् इति च सः।</strong></li>
<li>&lsquo;अवगीतां गमिते दशामिमाम्&rsquo; (कि० २।७) <strong>अवगीताम्=निन्दिताम्।</strong></li>
<li>&lsquo;प्रकृत्या कल्याणी मतिरनवगीतः परिचयः&rsquo; (उत्तर० २।२)। <strong>अनवगीतः=अनवद्यः।</strong></li>
<li>&lsquo;अवगीतमिदं रूपम्&rsquo; (प्रतिज्ञा० ४।८)। <strong>निन्दितमित्यर्थः।</strong></li>
<li>&lsquo;अवगीतमिदं सर्वमावाभ्यां भक्तकाननम्&rsquo; (हरि० २।८।९)। <strong>भुक्तकाननमिति पाठान्तरम्।</strong></li>
</ul>
<h2 id="गरह-1">ग्रह्</h2>
<ul>
<li>ग्रह् (ग्रह उपादाने)।</li>
<li>&lsquo;दासेति दक्षिणानवगृह्णीयात्&rsquo; (रश्मीन्) (लाट्या० श्रौ० २।८।१३)। <strong>शिथिली कुर्यादित्याह। नृमणाः। पितृयाणम्।</strong></li>
<li>&lsquo;अत्र हि ऋकारोऽवगृह्यते&rsquo; (पा० ८।४।२६ सूत्रे वृत्तौ)। <strong>अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः।</strong></li>
<li>&lsquo;वातमूत्रपुरीषरेतांस्यवगृह्णाति&rsquo; (चरक० सू० २६।४३)। <strong>बद्धानि करोतीत्यर्थः।</strong></li>
<li>&lsquo;स्वामिनमवशमवगृह्णन्ति&rsquo; (दशकु०)। <strong>वशे कुर्वन्तीत्यर्थः।</strong></li>
<li>&lsquo;अनुग्रहावग्रहयोर्विधाता&rsquo; (शिशु० १।७१)। <strong>अवग्रहो निग्रहः।</strong></li>
<li>&lsquo;संसारावग्रहः&rsquo; (मालती०)। <strong>संसाररूपो बन्धः।</strong></li>
<li>&lsquo;प्रसह्य रक्षोभिरवग्रहं च&rsquo; (रा०)। <strong>अवग्रहो बन्धः।</strong></li>
<li>&lsquo;परस्परावग्रहनिर्विकारौ&rsquo; (माल० ५।१४)। <strong>अवग्रहो निरोधः संयमः।</strong></li>
<li>&lsquo;वृष्टिर्भवति सस्यानामवग्रहविशोषिणाम्&rsquo; (रघ० १।६२)। <strong>अवग्रहो वर्षप्रतिबन्धः।</strong></li>
<li>&lsquo;सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण&rsquo; (पा० १।१।२७ सूत्रभाष्ये कैयटः)। <strong>अवग्रहः क्रोडीकार इत्युद्द्योतः।</strong></li>
<li>&lsquo;अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।**</li>
<li>&lsquo;योऽवग्रहोऽहं ममेत्येतस्मिन्योजितस्त्वया&rsquo; (भा० पु० ३।२५।१०)। <strong>अवग्रहो दुराग्रहो निर्बन्धः।</strong></li>
<li>&lsquo;देवनीथं शंसति पदावग्राहम्&rsquo; (ऐ० ब्रा० ६।३५)। <strong>पदान्यवगृह्येत्यर्थः। पदावग्राहमिति णमुलन्तम्।</strong></li>
<li>&lsquo;यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्&rsquo; (ऐ० ब्रा०)। <strong>अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः।</strong></li>
<li>&lsquo;मन्दोपि नाम न महानवगृह्य साध्यः&rsquo; (शिशु० ५।४९)। <strong>अवगृह्य=दण्डयित्वा। स्थिरं विरोधमास्थाय वेत्यर्थः स्यात्।</strong></li>
<li>&lsquo;गान्धारीं विदुरं चैव समाभाष्यावगृह्य च&rsquo; (भा० आश्रम० १८।४)। &lsquo;व्याधिर्मनोवपुरवग्रहः&rsquo; (अग्निपु० ३३९।३३)।</li>
<li>&lsquo;अवगृह्य पादाभ्याम्&rsquo; (सुश्रुत० १।१०१।५)। <strong>अपबाध्य, निपीड्येति वा।</strong></li>
<li>&lsquo;अवग्राहस्ते वृषल भूयात्&rsquo; (पा० ३।३।४५)। <strong>अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य</strong> (श० क० द्रु०)।</li>
<li>&lsquo;द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते&rsquo; (कौ० अ० १।१५।३७)। <strong>अवगृह्यते वशे क्रियते, वशंवदतां नीयते।</strong></li>
<li>&lsquo;पार्श्वे तस्यावगृह्णाति शयानस्य समीरणः&rsquo; (चरक० चि० अ० २१)। <strong>अवगृह्णाति पीडयति।</strong></li>
<li>&lsquo;तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः&rsquo; (कौ० अ० ३।१।१३)। <strong>अवगृहीत उपरुद्धः, प्रतिरुद्धप्रसरः।</strong></li>
<li>&lsquo;इक्ष्वाकुसिंहावगृहीतदेहः&rsquo; (रा० ६।१०९।१०)। <strong>अवगृहीतदेहः=दारितशरीरः।</strong></li>
<li>&lsquo;ते ह्यस्य सर्वस्वमवगृह्य स्वामिवत् प्रचरन्ति&rsquo; (कौ० अ० १।८।२१)। <strong>अवगृह्य वशे कृत्वा।</strong></li>
<li>&lsquo;मन्दोपि नाम न महानवगृह्य साध्यः&rsquo; (शिशु० ५।४९)। <strong>अवगृह्य निगृह्य।</strong></li>
<li>&lsquo;घृतस्यावग्रहं चक्रे दिनानि कतिचिच्चिकित्सकः&rsquo; (बृ० क० को० ५९।१२)। <strong>अवग्रहस्त्यागः, परिहारः।</strong></li>
<li>&lsquo;…मधुमद्यपलस्य च। अवग्रहं विधायासौ&rsquo; (बृ० क० को० ५९।२०)।</li>
<li>&lsquo;अवग्रहितसस्यश्रीरुल्ललास यथाम्बुदात्&rsquo; (स्कन्द पु० का० ४।४९।४४)। <strong>जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्।</strong></li>
<li>&lsquo;दासानो दक्षिणानवगृहाण&rsquo; (पञ्च० ब्रा० १।७।९)। <strong>अवगृहाण नियच्छ। दासानुर्देवविशेष इति सायणः।</strong></li>
</ul>
<h2 id="गल-1">ग्लै</h2>
<ul>
<li>ग्लै (ग्लै हर्षक्षये)।</li>
<li>&lsquo;नेमव ग्लापयन्ति&rsquo; (ऋ० १।१६४।१०)। <strong>नैनं ग्लानं श्रान्तं कुर्वन्ति।</strong></li>
</ul>
<h2 id="घटट">घट्ट्</h2>
<ul>
<li>घट्ट् (घट्ट चलने)।</li>
<li>&lsquo;द्वाराणि समुपावृण्वन् कपाटान्यवघट्टयन्&rsquo; (रा० ५।१५।१०)। परतः <strong>प्रैरयन् पराणुदन्।</strong></li>
<li>&lsquo;जलौकोव्रणान्मधुनावघट्टयेत्&rsquo; (सुश्रुत० १।४२।१७)। <strong>लिम्पेत्, उपदिह्यात्।</strong></li>
<li>&lsquo;दर्व्या सततमवघट्टयन्&rsquo; (चरक० विमान० ७।३०)। <strong>चलयन्, क्षोभयन् इत्यर्थः।</strong></li>
<li>&lsquo;शिरोभिश्चावघट्टनैः&rsquo; (भा० वि० १३।२९)। <strong>अन्योन्यमवताडनैरित्यर्थः।</strong></li>
<li>&lsquo;सुरूपवर्णा बहवः क्रव्यादैरवघट्टिताः&rsquo; (भा० स्त्री० १६।३६)। <strong>उक्तोऽर्थः।</strong></li>
</ul>
<h2 id="घष">घुष्</h2>
<ul>
<li>घुष् (घुषिर् अवशब्दने, शब्दे इत्यन्ये)।</li>
<li>&lsquo;अवघुष्टे समाजे च&rsquo; (भा० आदि० १३४।१०)। <strong>वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्।</strong></li>
<li>अस्ति चात्रार्थे भारते प्रयोग:&ndash; &lsquo;अवघुष्टं च यद् भुक्तम्&rsquo; (भा० अनु० २३।५)।</li>
</ul>
<h2 id="घष-1">घृष्</h2>
<ul>
<li>घृष् (घृषु सङ्घर्षे)।</li>
<li>&lsquo;मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्&rsquo; (पञ्चत० १।३३७)॥ <strong>अवखातानि भवन्तीत्याह।</strong></li>
<li>&lsquo;सलिलैः शुद्धैरेतेषां गोबालैश्चावघर्षणम्।&rsquo; (याज्ञ० ३।६०)। <strong>अवघर्षणं मर्दनपूर्वकं शोधनम्।</strong></li>
</ul>
<h2 id="घर">घ्रा</h2>
<ul>
<li>घ्रा (घ्रा गन्धोपादाने)।</li>
<li>&lsquo;बृहस्पतेर्भागमवजिघ्रत&rsquo; (वा० सं० ९।९, १९)। <strong>आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह।</strong></li>
<li>&lsquo;स्त्रियै मूर्धानमेवावजिघ्रति&rsquo; (पा० गृ० १।१८)। <strong>मुखेन स्पृशति, चुम्बति वा।</strong></li>
<li>&lsquo;मूर्धनि त्रिरवघ्राय&rsquo; (आश्व० गृ०)।</li>
<li>&lsquo;अवघ्रातश्च मूर्धनि&rsquo; (रा० २।२०।२१)।</li>
<li>&lsquo;मनुष्यैरवघ्रातमन्यैर्वाऽमेध्यैः&rsquo; (आप० ध० १।५।१७।५)। <strong>अवघ्रातमदूराद् घ्रातमिति वृत्तिः।</strong></li>
<li>&lsquo;समशो वा प्रतिविभज्यावघ्रेण भक्षयित्वा&rsquo; (आप० श्रौ० ८।४।१६।३)। <strong>अवघ्रोऽवघ्राणम्। उक्तोऽर्थः।</strong></li>
<li>&lsquo;अवघ्रेयमेव, तन्नेव प्राशितं नेवाप्राशितम्&rsquo; (तै० ब्रा० १।३१०।७)। <strong>अवघ्रेयं घ्रेयं घ्रातव्यम्। नावशब्दो विशेषमर्थेकरोति।</strong></li>
</ul>
<h2 id="चकष">चक्ष्</h2>
<ul>
<li>चक्ष् (चक्षिङ् व्यक्तायां वाचि)।</li>
<li>&lsquo;अव चष्ट ऋचीषमोऽवताँ इव मानुषः&rsquo; (ऋ० ८।६२।६)। <strong>अवचष्टे=दृशमवपातयति। अवोऽधस्तादर्थे।</strong></li>
<li>&lsquo;एता अर्षन्ति हृद्यात्समुद्राच्छतव्रजा रिपुणा नावचक्षे&rsquo; (ऋ० ४।५८।५)। <strong>इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि।</strong></li>
</ul>
<h2 id="चर">चर्</h2>
<ul>
<li>चर् (चर गतिभक्षणयोः)।</li>
<li>&lsquo;अव द्वके अव त्रिका दिवश्चरन्ति भेषजा&rsquo; (ऋ० १०।५९।९)। <strong>अवचरन्ति=अवतरन्ति=अवरोहन्ति।</strong></li>
<li>&lsquo;अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति&rsquo; (कौ० सू० ३०।१८)। <strong>अवचरति=न्यस्यति=निधत्ते।</strong></li>
<li>&lsquo;युक्त्याऽवचारयेत् स्नेहं भक्ष्याद्यन्नेन वस्तिभि&rsquo; (अष्टाङ्ग० सूत्र० १६।१४)। <strong>अवचारयेत्=अन्तर्गमयेत्।</strong></li>
<li>&lsquo;शस्त्रेऽवचारिते वाग्भिः शीताम्भोभिश्च रोगिणम्। आश्वास्य…&rsquo; (अष्टाङ्ग० सूत्र० २९।२४)॥ <strong>अवचारिते=अन्तर्न्यस्ते=प्रयुक्ते।</strong></li>
<li>&lsquo;विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…&rsquo; (चरक० इन्द्रिय० १२।७)॥ <strong>अवचारितम् आसिक्तम् प्रयुक्तम्।</strong></li>
<li>&lsquo;कस्यां कस्यामवस्थायां का वाऽस्यावचारणा&rsquo; (का० सं० खिल० रक्त० श्लो० १२)। <strong>अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः।</strong></li>
<li>&lsquo;तुरगावचरं स बोधयित्वा&rsquo; (बुद्ध० ५।६८)। <strong>अवचरः परिचारकः। सादीत्यर्थः।</strong></li>
<li>&lsquo;कर्णाश्वावित्तदब्रवीद् गिरेरवचरन्तिका&rsquo; (अथर्व० ५।१३।९)। <strong>अवतरन्तीत्यर्थः।</strong></li>
<li>&lsquo;कथमपि तालावचरचारणचरणक्षोभं चक्षमे क्षमा&rsquo; (हर्ष० ४)। <strong>तालैरवचरति न्यञ्चतीति तालावचरश्चारणचरणः। अवचरो गोचरो विषयोपि।</strong></li>
<li>&lsquo;तदनु यज्ञं रक्षांस्यवचरन्ति&rsquo; (तै० सं० ६।४।२।७)। <strong>योऽन्तः प्रविशन्तीत्यर्थः।</strong></li>
<li>&lsquo;रसवन्ति च भोज्यानि यथास्वमवचारयेत्&rsquo; (सुश्रुत० उत्तर० ४७।३५)। <strong>अवचारयेत् अभ्यवहारयेत्।</strong></li>
<li>&lsquo;न च पर्युषितं लेपं कदाचिदवचारयेत्&rsquo; (सुश्रुत० सूत्र० १७।८)। <strong>नावचारयेत् उपयोगं न नयेत्।</strong></li>
<li>&lsquo;परिषेकान् प्रदेहांश्च सुशीतान् अवचारयेत्&rsquo; (सुश्रुत० कल्प० ५।११)। <strong>अवचारयेत् प्रयोजयेत्, कारयेत्।</strong></li>
<li>&lsquo;वारणो यज्ञावचरः&rsquo; ( ) <strong>अवचरो विषयः, गोचरः।</strong></li>
<li>&lsquo;सर्वे च तालावचराः&rsquo; (रा० २।३।१७)। <strong>तालैरवचरन्ति जीवन्ति ये ते।</strong></li>
<li>&lsquo;तथैव तालावचरास्तथैव नटनर्तकाः&rsquo; (रा० ७।९१।१५)। <strong>तालावचराः तालं गृहीत्वाऽवचराः (इति तिलकः)।</strong></li>
<li>&lsquo;कर्णा श्वावित्तदब्रवीत् गिरेरवचरन्तिका&rsquo; (अथर्व० ५।१३।९)। <strong>अवचरन्तिका अवचरन्ती अवतरन्ती।</strong></li>
<li>&lsquo;यदनुपरिक्रामं जुहुयादन्तरवचारिणं रुद्रं कुर्यात्&rsquo; (तै० सं० ५।४।३।१२)। <strong>अवचारिणम्=अन्तः प्रविश्य चरन्तम् इत्यर्थो भाति।</strong></li>
</ul>
<h2 id="चल">चल्</h2>
<ul>
<li>चल् (चल कम्पने)।</li>
<li>&lsquo;अन्योपि तन्मिषं लब्ध्वा तस्य पार्श्वादवाचलत्&rsquo; (राज० ७।१५९६)। <strong>अवाचलत्=अपासरत्।</strong></li>
</ul>
<h2 id="च">चि</h2>
<ul>
<li>चि (चिञ् चयने)।</li>
<li>&lsquo;यथा वाचमवचिन्वन्ति सन्तः&rsquo; (भा० वन० १६४।२६)। <strong>सन्तः सदसद्विवेचनचणाः परीक्षन्त इत्याह।</strong></li>
<li>&lsquo;हस्त्यश्वावचयश्चैव&rsquo; (हरि० २।७९।२४)। <strong>अवचयः समूहः।</strong></li>
<li>&lsquo;अव स्यूमेव चिन्वती मघोन्युषा याति स्वसरस्य पत्नी&rsquo; (ऋ० ३।६१।४)। <strong>अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः।</strong></li>
</ul>
<h2 id="चरणय">चूर्णय्</h2>
<ul>
<li>चूर्णय् (नामधातुः चूर्णात्प्रातिपदिकाण्णिच्)।</li>
<li>&lsquo;चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।&rsquo;</li>
</ul>
<h2 id="छद">छद्</h2>
<ul>
<li>छद् (छद अपवारणे)।</li>
<li>&lsquo;शुक्लेन वस्त्रपट्टेनावच्छाद्य&rsquo; (चरक० विमान० ७।३०)। <strong>अवच्छाद्य प्रच्छाद्य।</strong></li>
<li>&lsquo;शब्दार्थस्यानवच्छेदे विशेषस्मृतिहेतवः&rsquo; (वा० प० २।३१६)। <strong>अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्।</strong></li>
<li>&lsquo;दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे&rsquo; (भर्तृ० २।१)॥ <strong>अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः।</strong></li>
</ul>
<h2 id="छ">छो</h2>
<ul>
<li>छो (छो छेदने)।</li>
<li>&lsquo;अरुर्वै पुरुषोऽवच्छितोऽनरुरेवैतद् भवति यदभ्यङ्क्ते&rsquo; (श० ब्रा० ३।१।३।७)। <strong>अवच्छितः=अवच्छातः=त्वग्रहितः।</strong></li>
<li>&lsquo;अग्नौ सक्तिर्ब्रह्मघ्नस्त्रिरवच्छातस्य&rsquo; (गौ० ध० ३।४।२)। <strong>अवच्छातः=भक्तत्यागेन कृशीभूतः।</strong></li>
</ul>
<h2 id="ज">जि</h2>
<ul>
<li>जि (जि जये, जय उत्कर्षप्राप्तिः, जि ज्रि अभिभवे)।</li>
<li>&lsquo;अस्मिन्नेव वने पार्थो हृतां कृष्णामवाजयत्&rsquo; (भा० वि० ४९।७)। <strong>अवाजयत्=युद्धेनावजित्य प्रतिलब्धवान्।</strong></li>
<li>&lsquo;हतसूतांश्च भूयिष्ठानवजिग्ये नराधिपान्&rsquo; (भा० शां० ४।१९)। <strong>अवजिग्ये=पराजिग्ये=अभिबभूव।</strong></li>
<li>&lsquo;अहं वै कुरुभिर्योत्स्याम्यवजेष्यामि ते रिपून्&rsquo; (भा० वि० ४५।६)। <strong>हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति।</strong></li>
<li>&lsquo;गृहस्थश्चावजेष्यामि मृत्युम्&rsquo; (भा० अनु० २।४१)। <strong>उदितपूर्व एवार्थः।</strong></li>
<li>&lsquo;त्रिवारं प्रतिरोद्धा वा सर्वस्वमवजित्य वा&rsquo; (मनु० ११।८०)। <strong>अवजित्य=युद्धेन प्रतिलभ्य।</strong></li>
<li>&lsquo;कदाचिदेकसीमान्तगोत्रजावजयाय सः&rsquo; (कथा० ५३।२०)। <strong>अवजयो जयः। अनर्थकोऽवशब्दो यथा विजये विः।</strong></li>
</ul>
<h2 id="जञ">ज्ञा</h2>
<ul>
<li>ज्ञा (ज्ञा अवबोधने)।</li>
<li>&lsquo;अवजानन्ति मां मूढा मानुषीं तनुमाश्रितम्&rsquo; (गीता ९।११)। <strong>अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः।</strong></li>
<li>&lsquo;अल्पसत्त्वेषु धीराणामवज्ञैव हि शोभते&rsquo; (कथा० १८।१३१)। <strong>अनादर उपेक्षेत्यर्थः।</strong></li>
<li>&lsquo;आत्मन्यवज्ञां शिथिली चकार&rsquo; (रघु० २।४१)। <strong>अवज्ञा=लाघवबुद्धिः।</strong></li>
<li>&lsquo;ये नाम केचिदिह नः प्रथयन्त्यवज्ञाम्&rsquo; (मालती० १।६)। <strong>अवज्ञा=कुत्सा। अतिपरिचयादवज्ञा भवति। अवज्ञा तिरस्कारः।</strong></li>
<li>&lsquo;अवजानन्नहं मोहाद् बालोऽयमिति राघवम्&rsquo; (रा० ३।३८।१८)। <strong>अवजानन् अवमानयन्।</strong></li>
</ul>
<h2 id="ड">डी</h2>
<ul>
<li>डी (डीङ् विहायसा गतौ)।</li>
<li>&lsquo;अवरोहोऽवडीनं स्यात्&rsquo; (भा० कर्ण० ४१।२८)। <strong>इदं निगदव्याख्यातम्।</strong></li>
<li>&lsquo;(पातानां शतम्-) उड्डीनमवडीनं च प्रडीनं डीनमेव च&rsquo; (भा० कर्ण० ४१।२६-२८)।</li>
</ul>
<h2 id="तस">तंस्</h2>
<ul>
<li>तंस् (तसि भूष अलङ्करणे)।</li>
<li>&lsquo;दुष्टबुद्धिरयं पापः सद्यः शूलेऽवतंस्यताम्&rsquo; (तन्त्रा० १।१६)। <strong>अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः।</strong></li>
<li>&lsquo;अवतंसयन्ति दयमानाः प्रमदाः शिरीषकुसुमानि&rsquo; (शा० १।४)। <strong>अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति।</strong></li>
</ul>
<h2 id="तकष">तक्ष्</h2>
<ul>
<li>तक्ष् (तक्ष त्वक्ष तनूकरणे)।</li>
<li>&lsquo;उच्छिष्टलेपोपहतानामवतक्षणम्&rsquo; (बौ० ध० १।६।१३।२७)। <strong>वाश्यादिनाऽयस्मयेनानुकर्षणम् अवतक्षणम्।</strong></li>
<li>&lsquo;अवतक्षणानां स्वरुरधिमन्थश्च&rsquo; (आप० श्रौ० ७।१।३।३)। <strong>तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति।</strong></li>
</ul>
<h2 id="तड">तड्</h2>
<ul>
<li>तड् (तड आघाते)।</li>
<li>&lsquo;नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।&rsquo; (उत्तर० १।१४, मालती० ९।४९)। <strong>पादाभ्यामवक्रम्य ताडनमवताडनम्।</strong></li>
</ul>
<h2 id="तन">तन्</h2>
<ul>
<li>तन् (तनु विस्तारे)।</li>
<li>&lsquo;यदाततमव तत्तनु&rsquo; (अथर्व० ७।९५।३)। <strong>यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते।</strong></li>
<li>&lsquo;असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि&rsquo; (वा० सं० १६।५४)। <strong>अवतन्मसि=अवतन्मः=अवरोपयामः। उज्ज्यानि कुर्म इत्यर्थः।</strong></li>
<li>&lsquo;अव ज्यामिव धन्वनो मन्युं तनोमि ते हृदः&rsquo; (अथर्व० ६।४२।१)। <strong>अवतनोमि=व्यपकर्षामि।</strong></li>
<li>&lsquo;दिवो मलमवततं पृथिव्या अध्युत्ततम्&rsquo; (अथर्व० २।७।३)। <strong>अवततम्=अवाङ्मुखं प्रसृतम्। उत्ततम्=ऊर्ध्वं ततम्।</strong></li>
<li>&lsquo;अयोध्यायामवतता सा व्यतीयाय शर्वरी&rsquo; (रा० २।६७।१)। <strong>अवतता=दीर्घीभूता।</strong></li>
<li>&lsquo;लताशतैरवतता नदी&rsquo; (रा० ५।१४।२६)। <strong>अवतता=आच्छादिता।</strong></li>
<li>&lsquo;ज्वलितिकसन्तेभ्यो णः&rsquo; (पा० ३।१।१४०)। <strong>इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः।</strong></li>
<li>&lsquo;अवतानैस्तथा गुल्मैर्मञ्जरीजालधारिभिः&rsquo; (भा० सभा० ९।३)। <strong>अवतानैः=लताप्रतानैः।</strong></li>
<li>&lsquo;अवतत्य धनुष्ट्वं सहस्राक्ष शतेषुधे&rsquo; (वा० सं० १६।१३)। <strong>धनुरपगतज्याकं कृत्वा।</strong></li>
<li>&lsquo;ऋज्वीर्दधानैरवतत्य कन्धराः&rsquo; (शिशु० १२।१८)। <strong>अवतत्य=नीचैरायम्य।</strong></li>
<li>&lsquo;खमवतत्य सलिलदाः&rsquo; (बृ० सं० २४।१९)। <strong>आकाशमाच्छाद्येत्यर्थः।</strong></li>
<li>&lsquo;वृक्षस्थोऽवतानो वृक्षे च्छिन्नेपि न विनश्यति&rsquo; (पा० १।२।६४ सूत्रे भाष्ये)। <strong>अवतानोऽधोमुखः प्रतानः।</strong></li>
<li>&lsquo;परो मूजवतोऽतीह्यवततधन्वा&rsquo; (तै० सं० १।८।६)। <strong>अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्।</strong></li>
</ul>
<h2 id="तप">तप्</h2>
<ul>
<li>तप् (तप सन्तापे)।</li>
<li>&lsquo;महदेषावतपति चरन्ती गोषु गौरपि&rsquo; (अथर्व० (१२।४।३९)। <strong>अवतपति=अवोऽधः तपति संतप्तं करोति।</strong></li>
<li>&lsquo;अवतप्ते नकुलस्थितं तवैतत्।&rsquo; (पा० २।१।४७)। <strong>इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्।</strong></li>
<li>&lsquo;गुहासदवतापि स्यात्&rsquo; (श० ब्रा० १३।८।१।११)।</li>
</ul>
<h2 id="तम">तम्</h2>
<ul>
<li>तम् (तमु काङ्क्षायाम्)।</li>
<li>&lsquo;तस्मादद्भिरवतान्तमभिषिञ्चन्ति&rsquo; (तै० सं० ५।६।२।२)। <strong>अवतान्तं मूर्छितम्।</strong></li>
<li>&lsquo;ओमिति त्रिरवताम्यन्ति&rsquo; (आप० श्रौ० ८।१८।९)। <strong>प्राणायामत्रयं कुर्वन्तीत्याह।</strong></li>
</ul>
<h2 id="तद">तृद्</h2>
<ul>
<li>तृद् (उतृदिर् हिंसानादरयोः)।</li>
<li>&lsquo;अवतृणत्ति दुन्दुभीन्&rsquo; (शां० श्रौ० १७।१७।५।६)। <strong>उपरमयति शान्तध्वनीन् करोतीत्यर्थः।</strong></li>
<li>&lsquo;अनवतृष्णः प्राणः&rsquo; (श० ब्रा० ११।१।६।३३)। <strong>अनवकृत्तोऽवियुक्तोऽविश्लिष्टः।</strong></li>
<li>&lsquo;अवपूर्वस्तृदिः&rsquo; (शां० श्रौ० १७।१७।५) <strong>इत्यत्र।</strong></li>
</ul>
<h2 id="त">तॄ</h2>
<ul>
<li>तॄ (तॄ प्लवनतरणयोः)।</li>
<li>&lsquo;रथादवततार च&rsquo; (रघु० १।५४)। <strong>अवरुरोहेत्यर्थः।</strong></li>
<li>&lsquo;तस्यां (नगर्यां) च नभसोऽवततार सः&rsquo; (कथा० ३।५३)।</li>
<li>&lsquo;सागरं वर्जयित्वा कुत्र वा महानद्यवतरति&rsquo; (शा० ३)। <strong>निम्नीभूय प्रविशतीत्याह।</strong></li>
<li>&lsquo;मत्स्नेहाच्चैव राधायां सद्यः क्षीरमवातरत्&rsquo; (भा० उ० १४१।६)। <strong>स्तनयोः प्रादुरभवदित्यर्थः।</strong></li>
<li>&lsquo;मुनिकन्या च सा शापात्तस्यां जाताववातरत्&rsquo; (पञ्चत०)। <strong>अवातरत्=समक्रामत्। शरीरपरिग्रहमकरोत्।</strong></li>
<li>&lsquo;कपोलः पाण्डुत्वमवतरति ताली-परिणतिम्&rsquo; (भोज० १।७२)। <strong>अत्रावतरतेर्गौणः प्रयोगः। पाण्डुत्वमुपैतीत्येवार्थः।</strong></li>
<li>&lsquo;वागेव मे नाभिधेयविषयमवतरति त्रपया&rsquo; (काद०)। <strong>अभिधेयमर्थमभिधातुं न प्रवर्तते ह्रीणोऽस्मीति।</strong></li>
<li>&lsquo;तत्प्रेयसीमाहूय सङ्गीतकमवतरामि&rsquo; (धूर्त०)। <strong>अवतरामि=प्रारभे। इहापि पूर्ववद् गौणो व्यवहारः।</strong></li>
<li>&lsquo;पुरो यदिन्द्र शारदीरवातिरः&rsquo; (ऋ० १।१३१।४)। <strong>अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः।</strong></li>
<li>&lsquo;अव तस्य बलं तिर&rsquo; (ऋ० १०।१३३।५)। <strong>उदितचर एवार्थः। लोटि रूपम्।</strong></li>
<li>&lsquo;अवातिरज्ज्योतिषाऽग्निस्तमांसि&rsquo; (ऋ० ६।९।१)। <strong>अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः।</strong></li>
<li>&lsquo;शरीराद् भूषणं सर्वमात्मनः साऽवतारयत्&rsquo; (रा० ४।१९।२९)। <strong>अवारोपयदित्यर्थः।</strong></li>
<li>&lsquo;कस्मिन्नवतितीर्षति ते पुण्यभाजि प्रदेशे हृदयम्&rsquo; (हर्ष० १)। <strong>अवतरीतुमधो गन्तुमिच्छति=अवतितीर्षति।</strong></li>
<li>&lsquo;सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः&rsquo; (भा० उ० १३०।३१)॥ <strong>पन्थानमवतारयितुम्=उत्पथात्पथे नेतुम्।</strong></li>
<li>&lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५) । <strong>अवतीर्णः=उत्तीर्णः।</strong></li>
<li>&lsquo;मेघपदवीमवतीर्णौ स्वः&rsquo; (शा० ७)। <strong>अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते।</strong></li>
<li>&lsquo;तदनुरागवशगा चास्य पत्नी केशानवतार्य&rsquo; (अवदा० जा० २१)। <strong>अवतार्य=परिवाप्य=कर्तयित्वा।</strong></li>
<li>&lsquo;अथोरुदेशादवतार्य पादम्&rsquo; (कु० ३।११)। <strong>अधो न्यस्येत्यर्थः।</strong></li>
<li>&lsquo;स्वगात्रादवतार्य भूषणानि&rsquo; (मुद्रा० २।५)।</li>
<li>&lsquo;अथाङ्गराजादवतार्य चक्षुः&rsquo; (रघु० ६।३०)। <strong>चक्षुरवतार्य=प्रतिसंहृत्य।</strong></li>
<li>&lsquo;रुद्धे गजेन सरितः सरुषाऽवतारे&rsquo; (शिशु० ५।३३)। <strong>अवतारस्तीर्थम्।</strong></li>
<li>&lsquo;अवे तॄस्त्रोर्घञ्&rsquo; (पा० ३।३।१२०) <strong>इति सूत्रेऽवतारो नद्या इति वृत्तावुदाहरणम्।</strong></li>
<li>&lsquo;अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः&rsquo; (उत्तर० ५।३४)। <strong>पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः।</strong></li>
<li>&lsquo;कवयस्तु भावे बहुलं प्रयुञ्जते-वसन्तावतारसमये&rsquo; (शा० १)। <strong>अवतर इति तु युज्यते। इहावतारः प्रारम्भ इत्यर्थे।</strong></li>
<li>&lsquo;परीवादनवावतारः&rsquo; (रघु० ५।२४)। <strong>स एवार्थः।</strong></li>
<li>&lsquo;गोस्तु महिमानं नाव तिरेत्&rsquo; (तै० सं० ६।१।१०)। <strong>गोर्महिम्नः सोममहिमानं नातिरेचयेदित्यर्थः।</strong></li>
<li>&lsquo;अवातिरतमनृतानि विश्वा&rsquo; (तै० ब्रा० २।८।६।६)। <strong>अवातिरतं (युवां) विनाशितवन्तौ।</strong></li>
<li>&lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५)। <strong>अवतीर्णः प्रविष्टः।</strong></li>
<li>&lsquo;पूर्वं सिद्धं पश्चादवतारितम्&rsquo; (कौ० अ० २।६।२१)। <strong>अवतारितम्=राजदेयो भागः प्रतीष्टः।</strong></li>
</ul>
<h2 id="तसर">त्सर</h2>
<ul>
<li>त्सर (त्सर छद्मना गतौ)।</li>
<li>&lsquo;अव त्सरत् पृशन्यश्चिकित्वान्&rsquo; (ऋ० १।७१।५)। <strong>अवत्सरत् अवात्सरत् पलायत इति सायणः।</strong></li>
</ul>
<h2 id="दश">दंश्</h2>
<ul>
<li>दंश् (दंश दशने)।</li>
<li>&lsquo;फलावदंशपूर्णाश्च चाङ्गेर्यः पानयोजिताः&rsquo; (हरि० २।२९।११)। <strong>फलावदंशाः=जम्बीराद्युपदंशाः।</strong></li>
<li><strong>अवदंशः तिक्तरसं योज्यमुच्यते। येन भुक्तेन तर्ष उपजायते।</strong></li>
</ul>
<h2 id="दय">दय्</h2>
<ul>
<li>दय् (दय दानगतिरक्षणहिंसादानेषु)।</li>
<li>&lsquo;तस्मादेनमवदये&rsquo; (अथर्व० १६।७।११)। <strong>अवदये विच्छिनद्मि, व्यवदधामि।</strong></li>
<li>&lsquo;तदेनांस्तदवदयते यद् यजते&rsquo; (श० ब्रा० १।७।२।६)। <strong>अवदयते=आराधयति=रञ्जयति=परितोषयति।</strong></li>
<li>&lsquo;वैरं तद् देवानवदयते&rsquo; (पञ्च० ब्रा० १६।१)।</li>
</ul>
<h2 id="दल">दल्</h2>
<ul>
<li>दल् (दल विशरणे)।</li>
<li>&lsquo;मासं चाप्याय्यते त्वक् चावदलति&rsquo; (सुश्रुत० २।१६६।६)। <strong>अवदलति=अवदीर्यते=विशीर्यते।</strong></li>
</ul>
<h2 id="दह">दह्</h2>
<ul>
<li>दह् (दह भस्मीकरणे)।</li>
<li><strong>अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः।</strong></li>
</ul>
<h2 id="दश-1">दिश्</h2>
<ul>
<li>दिश् (दिश अतिसर्जने)।</li>
<li>&lsquo;अव प्रिया दिदिष्टन&rsquo; (ऋ० १०।१३२।६)। <strong>प्रियाणि निर्दिशतेत्याह।</strong></li>
</ul>
<h2 id="दह-1">दिह्</h2>
<ul>
<li>दिह् (दिह उपचये)।</li>
<li>&lsquo;दन्तरजसाऽवदेग्धि&rsquo; (कौ० सू० ३१)। <strong>अवदेग्धि उपलिम्पति।</strong></li>
</ul>
<h2 id="दष">दुष्</h2>
<ul>
<li>दुष् (दुष वैकृत्ये)।</li>
<li>&lsquo;द्रव्यावदूषको यश्च प्रतिच्छन्दकविक्रयी&rsquo; (विष्णुधर्मोत्तरे २।७२।१७१)।</li>
</ul>
<h2 id="दह-2">दुह्</h2>
<ul>
<li>दुह् (दुह प्रपूरणे)।</li>
<li>&lsquo;भरद्वाजायाव धुक्षत द्विता धेनुं च विश्वदोहसमिषं च विश्वभोजसम्&rsquo; (ऋ० ६।४८।१३)। <strong>अवधुक्षत दत्त, प्रदिशतेत्यनर्थान्तरम्।</strong></li>
</ul>
<h2 id="दश-2">दृश्</h2>
<ul>
<li>दृश् (दृशिर् प्रेक्षणे)।</li>
<li>&lsquo;यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः&rsquo; (भा० पु० ३।२७।१२)॥ <strong>जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः।</strong></li>
<li>&lsquo;सत्यानृते अवपश्यञ्जनानाम्&rsquo; (ऋ० ७।४९।३, अथर्व० १।३३।२)। <strong>अवयुत्य परस्परसाङ्कर्यपरिहारेण पश्यन्नित्यर्थः।</strong></li>
<li>&lsquo;श्येनो नृचक्षा अग्नेष्ट्वा चक्षुषाऽवपश्यामि&rsquo; (पञ्च० ब्रा० १।५।३)। <strong>अवपश्यामि अवाङ्मुखः पश्यामि।</strong></li>
</ul>
<h2 id="द">दॄ</h2>
<ul>
<li>दॄ (दॄ विदारणे)।</li>
<li>&lsquo;पूयः स्वमाश्रयमवदीर्य… कृच्छ्रसाध्यो भवति&rsquo; (सुश्रुत० १।६३।१)। <strong>अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्।</strong></li>
<li>&lsquo;गां चावदीर्णां सहसाविवेश&rsquo; (अवदा० जा० २८, श्लो० ५८)। <strong>उक्तोऽर्थः।</strong></li>
<li>&lsquo;भयावदीर्णः सङ्ग्रामादबद्धं बहु भाषसे&rsquo; (भा० कर्ण० ४०।१६)। <strong>भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः।</strong></li>
<li>&lsquo;दूतावदीर्णे इत्यमरः।&rsquo; <strong>एतौ विलीनेऽर्थे पर्यायौ।</strong></li>
</ul>
<h2 id="द-1">दे</h2>
<ul>
<li>दे (देङ् रक्षणे)।</li>
<li>&lsquo;तद् (ऋणं) अवदानैरेवावदयते&rsquo; (तै० सं० ६।३।५५)। <strong>अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति।</strong></li>
</ul>
<h2 id="द-2">दो</h2>
<ul>
<li>दो (दो अवखण्डने)।</li>
<li>&lsquo;हृदयस्यैवाग्रेऽवद्यति&rsquo; (श० ब्रा० ३।१५।१६)। <strong>हृदयांशं प्रथमं खण्डयतीत्यर्थः।</strong></li>
<li>&lsquo;सर्वभक्ष्यापूपकन्दमूलफलमांसादीनि दन्तैर्नावद्येत्&rsquo; (बौ० ध० २।७।१२।८)। <strong>खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः।</strong></li>
<li>&lsquo;अव स्तोमेभी रुदं दिषीय&rsquo; (ऋ० २।३३।५)। ** (क्रुद्धं) रुद्रं शमयेयमित्याह।**</li>
<li>&lsquo;यां रात्रिं ब्रह्मचारी समिधं नाहरत्यायुष एव तामवदाय वसति&rsquo; (श० ब्रा० ११।३।३।१)। <strong>अवदाय=अंशं छित्त्वा।</strong></li>
<li>&lsquo;वशाया अवदानानां तथैव तेषामवदानम्&rsquo; (श० ब्रा० ४।५।२।८)। <strong>अवदानमवखण्डनम्।</strong></li>
<li>&lsquo;नानवत्तमश्नीयात्&rsquo; (शां० गृ० २।१४।२३)। <strong>अनवत्तमपृथक्कृतदेवताभागम्।</strong></li>
<li>&lsquo;त्वं चापि दक्षयज्ञेस्मिन्नवदानार्थमागतः&rsquo; (शिवपु० २।२।३६।५२)। <strong>अवदानं हविर्भागः।</strong></li>
</ul>
<h2 id="द-3">दै</h2>
<ul>
<li>दै (दैप् शोधने)।</li>
<li>&lsquo;येषां त्रीण्यवदातानि विद्या योनिश्च कर्म च&rsquo; (पा० ४।१।४८ सूत्रे भाष्ये)। <strong>अवदातानि=शुद्धानि।</strong></li>
<li>&lsquo;अवदातं मुखम्&rsquo; (पा० १।१।२०) इत्यत्र वृत्तावुदाहरणम्। <strong>शोधितमित्यर्थः।</strong></li>
</ul>
<h2 id="दयत">द्युत्</h2>
<ul>
<li>द्युत् (द्युत दीप्तौ)।</li>
<li>&lsquo;गुहावद्योतिनोऽप्यस्ति किं दीपस्यार्कतुल्यता&rsquo; (गीता ४।१८ इत्यत्र नीलकण्ठोक्तिः)। <strong>अवशब्दो द्योतनस्य न्यूनतामाह।</strong></li>
<li>&lsquo;हिशब्देन प्रसिद्ध हेतुमवद्योतयते&rsquo; (बृ० उ० शङ्करवचः)। <strong>अवद्योतयते=बोधयति=स्मारयति। अवेन नार्थः।</strong></li>
</ul>
<h2 id="दर">द्रा</h2>
<ul>
<li>द्रा (द्रा कुत्सायां गतौ)।</li>
<li>&lsquo;यत्र सुप्त्वा पुनर्नावद्रास्यन्भवति&rsquo; (श० ब्रा० ३।२।२।२३)। <strong>नावद्रास्यन्भवति=निद्रालुर्न भवति, निद्रया नाभिभूयत इत्यर्थः।</strong></li>
<li>&lsquo;त्वाऽनवद्राणश्च रक्षताम्&rsquo; (अथर्व० १।१३।)। <strong>अनवद्राणः=निद्रारहितः।</strong></li>
</ul>
<h2 id="ध">धा</h2>
<ul>
<li>धा (डुधाञ् धारणपोषणयोः)।</li>
<li>&lsquo;न मा गरन्नद्यो मातृतमा दासा यदीं सुसमुब्धमवाधुः&rsquo; (ऋ० १।१५८।५)। <strong>समुब्धमवाधुः=अवाङ्मुखमपातयन्।</strong></li>
<li>&lsquo;दविध्वतो रश्मयः सूर्यस्य चर्मेवावाधुस्तमो अप्स्वन्तः&rsquo; (ऋ० ४।१३।४)। <strong>अवाङ् अन्तरवाधुः=अन्तर्निमज्जयामासुः।</strong></li>
<li>&lsquo;आसिञ्चोदकमव धेह्येनम्&rsquo; (अथर्व० ९।५।५)। <strong>एनमजमवधेहि=अधः श्रय, अवतारयेत्यर्थः।</strong></li>
<li>&lsquo;सोऽवैवावरं समुद्रं दधावव पूर्वम्&rsquo; (श० ब्रा० १।६।३।११)। <strong>अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति।</strong></li>
<li>&lsquo;यां ते कृत्यां कूपेऽवदधुः श्मशाने वा निचख्नुः&rsquo; (अथर्व० ५।३१।८)। <strong>अवदधुर्नीचैः पातयामासुः।</strong></li>
<li>&lsquo;पचनमवधाय महावीरमवदधाति&rsquo; (श० ब्रा० १४।१।२१) <strong>अवदधाति=अधः श्रयति, अवतारयति।</strong></li>
<li>&lsquo;यच्चोक्तं धर्मशास्त्रेण तत्तावादवधीयताम्&rsquo; (बृ० श्लो० सं० ७।७७)। <strong>तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च।</strong></li>
<li>&lsquo;स वीर किं मुह्यसि नावधत्से&rsquo; (भा० कर्ण० ८९।४३)। <strong>नावेक्षसे, न चेतयस इत्याह।</strong></li>
<li>&lsquo;यद् दोषा लवणमुदकेऽवाधा अङ्ग तदाहरेति&rsquo; (छां० उ० ८।१३।१)। <strong>अवाधाः=न्यधाः=निहितवानसि।</strong></li>
<li>&lsquo;दक्षिणं बाहुमुद्धरतेऽवधत्ते सव्यमिति यज्ञोपवीतम्&rsquo; (तै० आ० २।१)। <strong>अवधत्ते न्युब्जी करोति=न्यञ्चयति=नीचैः करोति।</strong></li>
<li>&lsquo;मारुत्यां मेषीमवदधाति वारुण्यां मेषम्&rsquo; (आप० श्रौ० ८।२।६।१७)। <strong>अवदधाति=प्रक्षिपति। मारुत्यां मरुद्देवताकायामामिक्षायाम्।</strong></li>
<li>&lsquo;कर्तेऽवदध्युरुपसर्प मातरं भूमिमेतामिति&rsquo; (आश्व० गृ० ४।६।८)। <strong>कर्ते=गर्ते। अवदध्युः=नीचैर्दध्युः=निदध्युः।</strong></li>
<li>&lsquo;इत्यवटेऽवदधाति&rsquo; (भा० श्रौ० ७।८।९)। <strong>उक्तोऽर्थः।</strong></li>
<li>&lsquo;न वै तदवकल्पते यदश्वस्य पादमवदध्याद् वा गोः पादमवदध्यात्&rsquo; (श० ब्रा० ४।३।४।७)। <strong>अवदध्यात्=अधो निक्षेपयेत्। (चमसे) न्यासयेत्।</strong></li>
<li>&lsquo;अथ मुसल मादत्ते…तदवदधाति&rsquo; (श० ब्रा० १।१।४।१०)। <strong>उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति।</strong></li>
<li>&lsquo;ब्रह्मचारी न कामसुखेष्वात्मानमवदधाति&rsquo; (भा० शां० १९०।१०)। <strong>अवदधाति=निमज्जयति। आसजतीत्यर्थः।</strong></li>
<li>&lsquo;ततस्तांस्तेषु कुण्डेषु गर्भानवदधे तदा&rsquo; (भा० आदि० ११५।२२)॥ <strong>अवदधे=निदधे।</strong></li>
<li>&lsquo;गर्तेष्ववकानवधापयेत्&rsquo; (आश्व गृ० २।८४।४)। <strong>संचाययेत्, सङ्ग्राहयेत्।</strong></li>
<li>&lsquo;यथा क्षुरः क्षुरधानेऽवहितः&rsquo; (बृ० उ० १।४।७)। <strong>अवहितः=न्यस्तः।</strong></li>
<li>&lsquo;त्रितं कूपेऽवहितमेतत् सूक्तं प्रतिबभौ&rsquo; (नि० ६।२७)। <strong>कूपेऽवहितम्=कूपेऽन्तः पतितम्।</strong></li>
<li>&lsquo;त्रितः कूपेऽवहितो देवान् हवत ऊतये&rsquo; (ऋ० १।१०५।१७)। <strong>उक्तोऽर्थः।</strong></li>
<li>&lsquo;उत देवा अवहितं देवा उन्नयथा पुनः&rsquo; (ऋ० १०।१३७।१)। <strong>अवहितम्=पतितम्, अवाञ्चम्, अधोगतम्।</strong></li>
<li>&lsquo;न सोपानाद् वेष्तिशिरा अवहितपाणिर्वाऽऽसीदेत्&rsquo; (आप० ध० १।२।५।१०)। <strong>अवहितपाणिर्न्युब्जीकृतहस्तः।</strong></li>
<li>&lsquo;शृणु मेऽवहिता वचः (रा० २।६३।४)। <strong>अवहिता=दत्तावधाना=एकाग्रमनाः।</strong></li>
<li>&lsquo;कर्तव्येष्ववहितेन भवता भवितव्यम्&rsquo; (प्र० च०)। <strong>उक्तोऽर्थः।</strong></li>
<li>&lsquo;लवणमेतदुदकेऽवधाय&rsquo; (छां० उ० ६।१२।३)। <strong>अवधाय न्यस्य।</strong></li>
<li>&lsquo;दक्षिणं बाहुमुद्धृत्य शिरोऽवधाय&rsquo; (गो० गृ० १।२।२)। <strong>अवधाय वेष्टयित्वा।</strong></li>
<li>&lsquo;प्रबद्धं हिरण्यं हवन्यामवधाय&rsquo; (का० श्रौ० १०।२।४)। <strong>हवन्यामवधाय=जुह्वां निधाय।</strong></li>
<li>&lsquo;कंसमपां पूरयित्वा सर्वौषधीः कृत्वा हस्ताववधाय,&rsquo; (गो० गृ० ३।२।३५)। <strong>हस्ताववधाय=हस्तौ निमग्नौ न्युब्जौ कारयित्वा।</strong></li>
<li>&lsquo;हिरण्यमवधाय&rsquo; (तास्वप्सु) (आश्व० गृ० २।९।६)। <strong>निक्षिप्य, न्यस्येत्यर्थः।</strong></li>
<li>&lsquo;पादाग्रे दृशमवधाय&rsquo; (मुद्रा० ५।१३)। <strong>दृशं निपात्येत्यर्थः।</strong></li>
<li>&lsquo;सोऽज्ञायमानः (धृष्टद्युम्नः) पुरुषानवधाय समन्ततः&rsquo; (भा० आदि० १९२।२)। <strong>अवधाय=अवस्थाप्य।</strong></li>
<li>&lsquo;गच्छावधानं नृपते ततो दुःखं प्रहास्यसि&rsquo; (भा० शां० २९।१६)। <strong>अवहितः समाहितो भवेत्याह।</strong></li>
<li>&lsquo;वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया&rsquo; (भा० वन० ८६।१७)॥ <strong>अवधानं मनसः स्वास्थ्यम्।</strong></li>
<li>&lsquo;सैषा… यजमानस्य लोकेऽवहिता&rsquo; (तै० सं० १।७।१।१)। <strong>अवहिता=अवस्थिता।</strong></li>
<li>&lsquo;सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्&rsquo; (वाराह श्रौ० १।२।२।३४-३५)। <strong>अवदध्यादधो निदध्यात्।</strong></li>
<li>&lsquo;पारुष्यमवधीय माना&rsquo; (ब्रह्मगवी) (अथर्व० १२।५।३०)। <strong>अवधीयमाना व्रजमवरुध्यमाना। अन्तराधीयमानेति त्वक्षरार्थः।</strong></li>
<li>&lsquo;दासा बद्ध्वा नदीतोये दृष्टिहीनमवादधुः&rsquo; (बृ० दे० ४।२१)। <strong>अवादधुः=अधः क्षिप्तवन्तः।</strong></li>
</ul>
<h2 id="धव">धाव्</h2>
<ul>
<li>धाव् (धावु गतिशुद्ध्योः)।</li>
<li>&lsquo;यत्ते गात्रादग्निना पच्यमानादभिशूलं निहतस्यावधावति&rsquo; (वा० सं० २५।३४)। <strong>अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह।</strong></li>
<li>&lsquo;अदो यदवधावत्यवत्कमधि पर्वतात्&rsquo; (अथर्व० २।३।१)। <strong>अवरुह्य भूमिं धावतीत्युक्तं भवति।</strong></li>
</ul>
<h2 id="अवधर">अवधीर्</h2>
<ul>
<li>अवधीर् (अवधीर गणेऽपठितः)।</li>
<li>&lsquo;अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्&rsquo; (शा० ३।१४)। <strong>अवधीरणा=तिरस्कारः प्रत्याख्यानम्।</strong></li>
<li>&lsquo;अचेतनं नाम गुणं न लक्षयेन्मयैव कस्मादवधीरिता प्रिया&rsquo; (शा० ६।१२)। <strong>अवधीरिताऽवमानिता।</strong></li>
</ul>
<h2 id="ध-1">धू</h2>
<ul>
<li>धू (धूञ् अवधूनने)।</li>
<li>&lsquo;अस्मे देवासोऽवधूनुता वसु&rsquo; (ऋ० १०।६६।१४)। <strong>हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः।</strong></li>
<li>&lsquo;अव दस्यूँ रधूनुथाः।&rsquo; (ऋ० ८।१४।१४)। <strong>अवाधूनुथाः=अवाक्षिपः=अवाङ्मुखानपातयः=परासुवः।</strong></li>
<li>&lsquo;अपेत्य पत्रिभ्योऽवधूनोत्यवधूतमिति&rsquo; (का० श्रौ० २।४।२)। <strong>कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः।</strong></li>
<li>&lsquo;एवमनिर्ज्ञातानि दैवतान्यप्यवधूयन्ते&rsquo; (स्वप्न०१)। <strong>अवधूयन्ते=अवज्ञायन्ते=अवगण्यन्ते।</strong></li>
<li>&lsquo;विपरीतस्तु विद्वद्भिः स्वतन्त्रोप्यवधूयते&rsquo; (का० नी० १२।२)। <strong>अवमन्यते।</strong></li>
<li>&lsquo;रेणुः पवनावधूतः&rsquo; (रघु० ७।४३)। <strong>अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति।</strong></li>
<li>&lsquo;लीलावधूतैश्चामरैः&rsquo; (मेघ० ३७)। <strong>अवधूतैरुपरि कम्पितैश्चलितैः।</strong></li>
<li>&lsquo;आलिङ्गन्योऽवधूतस्त्रिपुरयुवतिभिः।&rsquo; (ध्वन्यालोके २।५ व्याख्यायाम्)। <strong>अवधूतो हस्तक्षेपेण सहसा पराणुन्नः।</strong></li>
<li>&lsquo;अवधूतप्रणिपाताः&rsquo; (विक्रम० ३।५)। <strong>अवधूतो निराकृतोऽवहेलितः।</strong></li>
<li>&lsquo;आत्मानमवधूतं में विज्ञाय नृपपुङ्गवाः&rsquo; (रा० १।६६।२१)। <strong>अवधूतं तिरस्कृतम्।</strong></li>
<li>&lsquo;सुरवधूरवधूतभयाः शरैः&rsquo; (रघु० ९।२०)। <strong>अवधूतभयाः=निरस्तत्रासाः।</strong></li>
<li>&lsquo;गवाघ्रातमवधूतमवक्षुतम्&rsquo; (अन्नम्) (मनु० ५।१२५)। <strong>अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥</strong></li>
<li>&lsquo;अवधूतवेषः&rsquo; (भा० पु० १।१९।२५)। <strong>संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः।</strong></li>
<li>&lsquo;पापम्…। अवधूय… गच्छेम स्वर्गमुत्तमम्&rsquo; (भा० वन० ५२।२०)। <strong>कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः।</strong></li>
<li>&lsquo;चण्डी मामवधूय पादपतितम्&rsquo; (विक्रम० ४।६७)। <strong>तिरस्कृत्य, उपेक्ष्य, अवज्ञायेत्यनर्थान्तरम्।</strong></li>
<li>&lsquo;अवधूय रसालमञ्जरीर्घनमादाय परागमञ्जसा&rsquo; (पारिजात० ११।३६)। <strong>अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)।</strong></li>
</ul>
<h2 id="ध-2">धृ</h2>
<ul>
<li>धृ (धृञ् धारणे)।</li>
<li>&lsquo;श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्&rsquo; (भा०)॥ <strong>अध्यवसीयतामित्यर्थः।</strong></li>
<li>&lsquo;वानप्रस्थस्य धर्मं ते कथयाम्यवधार्यताम्&rsquo; (मार्क० पु०)। <strong>अवहितं श्रूयतामित्यर्थः।</strong></li>
<li>&lsquo;न विश्वमूर्तेरवधार्यते वपुः&rsquo; (कु० ५।७८)। <strong>अवधार्यते=परिच्छिद्यते। इदमित्थम्भूतमिति निश्चीयते।</strong></li>
<li>&lsquo;द्विरुच्चारितं शतमप्यवधारयति&rsquo; (सुश्रुत० २।१६१।९)। <strong>अवधारयति=चिन्तयति।</strong></li>
<li>&lsquo;तत्रैवमवध्रियते सोम एवान्नम्&rsquo; (बृ० उ०)। <strong>अवध्रियते=अवसीयते=निश्चितं ज्ञायते।</strong></li>
<li>&lsquo;प्रकृतिपुरुषसंयोग एव साक्षाद् बन्धहेतुरवधारितः&rsquo; (साङ्ख्य० १।१८।५४)। <strong>अवधारितो निश्चितः।</strong></li>
<li>&lsquo;पुरैव पुंसाऽवधृतो धराज्वरः&rsquo; (भा० पु० १०।१।२२)। <strong>अवोऽस्थाने।</strong></li>
<li>&lsquo;सर्वत्र यदवधारेणोच्यते स एकान्तः&rsquo; (सुश्रुते)। <strong>अवधारेण=याथातथ्येन।</strong></li>
<li>&lsquo;अस्तीत्युत्पन्नसत्त्वस्यावधारणम् (नि० १।२।१०)। <strong>निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्।</strong></li>
<li>&lsquo;यावदवधारणे&rsquo; (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।**</li>
<li>&lsquo;तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्&rsquo; (कौ० अ० ४।८।२४)। <strong>अवधारणम् इयत्ता।</strong></li>
</ul>
<h2 id="धवस">ध्वंस्</h2>
<ul>
<li>ध्वंस् (ध्वंसु अवस्रंसने गतौ च)।</li>
<li>&lsquo;ध्वान्तं तमोऽवदध्वसे हते&rsquo; (वृत्रे) (ऋ० १०।११३।७)। <strong>अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति।</strong></li>
<li>&lsquo;यः परुषः पारुषेयोऽवध्वंस इवारुणः&rsquo; (अथर्व० ५।२२।३)। <strong>अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह।</strong></li>
</ul>
<h2 id="नम">नम्</h2>
<ul>
<li>नम् (णम् प्रह्वत्वे शब्दे च)।</li>
<li>&lsquo;सर्वो हि बिभ्यत्तस्या आसीदति अवनमति च&rsquo; (नि० २।९ इत्यत्र दुर्गः)। <strong>अवनमति प्रह्वी भवति।</strong></li>
<li>&lsquo;अद्य प्रभृत्यवनताङ्गि तवास्मि दासः&rsquo; (कु० ५। )।</li>
<li>&lsquo;त्वय्यादातुं जलमवनते&rsquo; (मेघ० ४८)।</li>
<li>&lsquo;लिखन्नास्ते भूमिं बहिरवनतः प्राणदयितः&rsquo; (अमरु० ७)।</li>
<li>&lsquo;गलितनयनवारेर्याति पादावनामम्&rsquo; (शिशु० ११।३५)। <strong>पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः।</strong></li>
<li>&lsquo;दुरितमवनतानां दुर्निरोधं निरुन्धन्&rsquo; (विश्व० च० १४।१७०)। <strong>अवनतानां प्रणतानाम्, भक्तानाम्। अत्रार्थे प्रः प्रशस्यः।</strong></li>
</ul>
<h2 id="नश">नश्</h2>
<ul>
<li>नश् (णश अदर्शने)</li>
<li>&lsquo;अवनेशुः कुरूणां हि वीर्याणि अर्जुनाद् भयात्&rsquo; (भा० ४।१७२८)। <strong>अवनेशुः=तिरोभावं जग्मुः।</strong></li>
</ul>
<h2 id="नह">नह्</h2>
<ul>
<li>नह् (णह बन्धने)।</li>
<li>&lsquo;अवनद्धं श्नथितमप्स्वन्तः&rsquo; (अथर्व० १।११६।२४)। <strong>अवनद्धम्=पिहितम्=आच्छन्नम्।</strong></li>
<li>&lsquo;सवालधानेन चर्मणावनह्य&rsquo; (का० श्रौ० १३।३।१६)। <strong>उक्तोऽर्थः।</strong></li>
<li>&lsquo;गदा हेमपट्टावनद्धा&rsquo; (भा०)।</li>
<li>&lsquo;चर्मावनद्धं दुर्गन्धि पूर्णं मूत्रपुरीषयोः&rsquo; (मनु० ६।७६)। <strong>चर्मावनद्धं चर्मणाच्छादितम्।</strong></li>
<li>&lsquo;यूपं कृत्वा तु मलयमवनाहं च तक्षकम्&rsquo; (भा० द्रोण० २०२।७३)। <strong>अवनाहम्=त्रिवेणुयुगबन्धनरज्जुम्।</strong></li>
</ul>
<h2 id="नज">निज्</h2>
<ul>
<li>निज् (णिजिर् शौचपोषणयोः)।</li>
<li>&lsquo;तस्मात् पाणी अवनेनेवित&rsquo; (श० ब्रा० १।२।१।२३)। <strong>शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति।</strong></li>
<li>&lsquo;अन्यत्रापि&ndash;उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्&rsquo; (मनु० २।२०९)॥ <strong>अवनेजनम्=प्रक्षालनम्।</strong></li>
<li>&lsquo;पादमवनेनिजे&rsquo; (ऐ० ब्रा० ८।२७)। <strong>प्रक्षालयामासेत्यर्थः।</strong></li>
<li>&lsquo;तस्य (मनोः) अवनेनिजानस्य मत्स्यः पाणी आपेदे&rsquo; (श० ब्रा० १।८।१।१)। <strong>अवनेनिजानस्य=प्रक्षालयतः।</strong></li>
</ul>
<h2 id="न">नी</h2>
<ul>
<li>नी (णीञ् प्रापणे)।</li>
<li>&lsquo;मन्थे सम्पातमवनयेत्&rsquo; (छां० उ०)। <strong>सम्पातं हुतावशेषमासिञ्चेदित्यर्थः।</strong></li>
<li>&lsquo;तं (पूर्णं ग्रहम्) न स्तूयमानेऽवनयेत्&rsquo; (श० ब्रा० ४।२।४।६)। <strong>स्तुतौ प्रवर्तमानायां होतुश्चमसे नावर्जयेदित्युक्तं भवति।</strong></li>
<li>&lsquo;उच्छेषणं वल्मीकवपायामवनयेत्&rsquo; (तै० ब्रा० १।८।६।२)। <strong>उक्तोऽर्थः।</strong></li>
<li>&lsquo;आहुतेराहुतेस्तु सम्पातं मूर्धनि वध्वा अवनयेत्&rsquo; (गो० गृ० २।३।७)। <strong>सम्पातः=शेषः। अवनयेत्=निपातयेत्।</strong></li>
<li>&lsquo;मन्थे संस्रवमवनयति&rsquo; (श० ब्रा० १४।९।३।४)। <strong>आसिञ्चति।</strong></li>
<li>&lsquo;उदपात्रेऽक्षतान् अवनीय&rsquo; (शां० गृ० १।२२।१२)।</li>
<li>&lsquo;अपः श्वभ्रेऽवनयति&rsquo; (का० श्रौ० १६।३।२)।</li>
<li>&lsquo;ऋबीसे अत्रिमश्विनावनीतमुन्निन्यथुः&rsquo; (ऋ० १।११६।८)। <strong>अवनीतमधः पातितम्।</strong></li>
<li>&lsquo;युवमत्रयेऽवनीताय&rsquo; (ऋ० १।११८।७)। <strong>उक्तोऽर्थः।</strong></li>
<li>&lsquo;अश्वान्प्रोक्षत्यपोऽवनीयमानान्&rsquo; (का० श्रौ० १४।३।३)। <strong>अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्।</strong></li>
<li>&lsquo;अरण्ये मुनिभिर्जुष्टे अवनेया भविष्यसि&rsquo; (रा० उ० ४६।९)। <strong>अवनेया रथादवरोप्य प्रापणीया। सीतां प्रति सौमित्रेरुक्तिः।</strong></li>
</ul>
<h2 id="न-1">नु</h2>
<ul>
<li>नु (णु स्तुतौ)।</li>
<li>&lsquo;असश्चतः शतधारा अभिश्रियो हरिं नवन्तेऽव ता उदन्युवः&rsquo; (ऋ० ९।८६।२७)। <strong>अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः।</strong></li>
</ul>
<h2 id="नद">नुद्</h2>
<ul>
<li>नुद् (णुद प्रेरणे)।</li>
<li>&lsquo;कुरूनवानोदयिष्यस्त्वं न त्वां व्यसनमाव्रजेत्&rsquo; (भा० द्रोण० ८६।६)। <strong>कुरूनचोदयिष्यस्त्वमिति पाठान्तरम्। तन्निर्दोषम्।</strong></li>
</ul>
<h2 id="पत">पत्</h2>
<ul>
<li>पत् (पत्लृ गतौ)।</li>
<li>&lsquo;सोपि हंसो गदां गृह्य रथात्तस्मादवापतत्&rsquo; (हरि० ३।१२४।१२)। <strong>अवाप्लवत, अवास्कन्दत्, अवाकूर्दतेत्यर्थः।</strong></li>
<li>&lsquo;अवपतन्तीरवदन् दिव ओषधयस्परि&rsquo; (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। <strong>अवाचीनं पतन्त्य इत्यर्थः।</strong></li>
<li>&lsquo;श्येनावपातमवपत्य&rsquo; (प्र० च०)। <strong>अवपत्य=सरभसमवतीर्य।</strong></li>
<li>&lsquo;जलं कूलावपातेन प्रसन्नं कलुषायते&rsquo; (मृच्छ० ९।२४)। <strong>कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)।</strong></li>
<li>&lsquo;रोधांसि निघ्नन्नवपातमग्नः करीव वन्यः परुषं ररास&rsquo; (रघु० १६।७८)। <strong>अवपाते गजग्रहणार्थे गर्त इति मल्लिनाथः।</strong></li>
<li>&lsquo;अवपाताननमग्नं मृगमिव कोभ्युद्धरिष्यति माम्&rsquo; (अवदा० जा०, २४, ४)। <strong>अवपातोऽवटः।</strong></li>
<li>&lsquo;तस्मिंस्तत्रावपतिते महिष्यः केशवस्य याः&rsquo; (हरि० २।१०८।५)। <strong>अवपतिते=अवतीर्णे।</strong></li>
<li>&lsquo;केशकीटावपतितं क्षुतं श्वभिरवेक्षितम्&rsquo; (भा० अनु० २३।६)। <strong>केशकीटा अवपतिता उपरि पतिता यत्र तत्।</strong></li>
<li>&lsquo;लघूनुन्नमयन्भावान् गुरूनप्यवपातयन्&rsquo; (कथा० २५।४२)। <strong>अवपातयन्=अवनमयन्। (प्रभञ्जनः)।</strong></li>
</ul>
<h2 id="पद">पद्</h2>
<ul>
<li>पद् (पद गतौ)।</li>
<li>&lsquo;पूष्णश्चक्रं न रिष्यति न कोशोऽवपद्यते&rsquo; (ऋ० ६।५४।३)। <strong>अवपद्यते=अधः पतति, भ्रंशते।</strong></li>
<li>&lsquo;जामिमृत्वा माऽवपत्सि लोकात्&rsquo; (अथर्व० ६।१२०।२)। <strong>माऽवपत्सि=मा पप्तम्, स्वर्गाल्लोकान्मा प्रच्योषि।</strong></li>
<li>&lsquo;कर्तमवपदात्यप्रभुः&rsquo; (ऋ० ९।७३।९)। <strong>गर्तमवपततीत्याह।</strong></li>
<li>&lsquo;अवपद्यन्तामेषामायुधानि&rsquo; (अथर्व० ८।८।२०)। <strong>नश्यन्त्वित्यर्थः।</strong></li>
<li>&lsquo;ये गर्भा अवपद्यन्ते&rsquo; (अथर्व० ५।१७।७)। <strong>अवपतन्ति। प्रच्यवन्तेऽवस्रवन्तीत्यर्थः।</strong></li>
<li>&lsquo;न्यङ्ङुत्तानोऽवपद्यते न&rsquo; (ऋ० ४।१३।५)। <strong>अवपद्यते=भ्रंशते=अधः पतति।</strong></li>
<li>&lsquo;उत्क्रामातः पुरुष माऽवपत्थाः&rsquo; (अथर्व० ८।१।४)। <strong>माऽवपत्थाः=मा स्म नीचैर्गच्छः।</strong></li>
<li>&lsquo;मोषु देवा अदः स्वरवपादि दिवस्परि&rsquo; (ऋ० १।१०५।३)। <strong>दिवस्परि दिवः सकाशाद्भ्रष्टं मा भूदित्याह।</strong></li>
<li>&lsquo;यावन्तः स्तोका अवापद्यन्त&rsquo; (तै० ब्रा० २।१।१।१)। <strong>स्तोका बिन्दवोऽपतन्नित्यर्थः।</strong></li>
<li>&lsquo;ब्रह्मा घृते हिरण्यमवपद्यते&rsquo; (लौ० गृ० ३६।६)। <strong>अवपद्यतेऽवष्टभ्नातीति देवपालष्टीकाकारः।</strong></li>
<li>&lsquo;यदि कीटोऽवपद्येत&rsquo; (आप० श्रौ० ९।१।२।३९)। <strong>अग्निहोत्रस्य सान्नायस्योपरि पतेद् इत्याह।</strong></li>
<li>&lsquo;अथ ग्रन्थिं करोतीन्द्रस्य ध्रुवोऽसीति नेदवपद्याता इति&rsquo; (श० ब्रा० ३।६।१।२५)। <strong>नेदवपद्यातै=विकीर्णो विषितो विस्रस्तो मा भूदिति।</strong></li>
<li>&lsquo;गर्भः सह जरायुणाऽवपद्यताम्&rsquo; (लौ० गृ० ३३।३)। <strong>अवपद्यताम्=अधो गच्छतु। निष्क्रामत्विति तात्पर्यार्थः।</strong></li>
<li>&lsquo;अव भेषज पादय इमां संविवृत्सति&rsquo; (अथर्व० ८।६।१६)। <strong>अवपादय=नाशय।</strong></li>
<li>&lsquo;क्षतं कीटावपन्नं च यच्चोच्छिष्टाचितं भवेत्&rsquo; (भा० शल्य० ४३।२६) <strong>कीटावपन्नम्=यस्योपरि कीटोऽवपन्नः पतितस्तद्।</strong></li>
<li>&lsquo;पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति&rsquo; (मनु० ५।१२५)॥</li>
<li>&lsquo;केशकीटावपन्नम्&rsquo; (गौ० ध० २।८।९)। <strong>उक्तोऽर्थः।</strong></li>
<li>&lsquo;तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्&rsquo; (ऐ० ब्रा० ८।२३)। <strong>नेदवपद्येयम्=भ्रष्टो मा भूवम्।</strong></li>
<li>&lsquo;तस्माद् विभक्ताः स्तोका अव पद्यन्त&rsquo; (तै० सं० ६।३।९)। <strong>अवपद्यन्ते ऽधःपतन्ति। स्तोका बिन्दवः।</strong></li>
<li>&lsquo;ते (गर्भाः) प्रतिहृता नावपद्यन्ते&rsquo; (छां० उ० २।९।६)। <strong>अवपद्यन्ते पतन्ति।</strong></li>
<li>&lsquo;यदप्स्ववापद्यत&rsquo; (तै० ब्रा० २।२।९।४)। <strong>अवापद्यत अपतत्। न्यमज्जत्।</strong></li>
<li>&lsquo;अन्धा तमांस्यव पादयैनान्&rsquo; (अथर्व० ९।२।१०)। <strong>तमस्सु पातयेत्यर्थः।</strong></li>
<li>&lsquo;तस्या वाचोऽवपादादबिभयुः&rsquo; (तै० ब्रा० १।५।१२।१)। <strong>अवपादोऽधस्तात्पातोऽवपातः।</strong></li>
<li>&lsquo;त्राध्वं कर्तादवपदो यजत्राः&rsquo; (ऋ० २।२९।६)। <strong>अवपदः पतनात्। अवपद् इति क्विबन्तम्।</strong></li>
</ul>
<h2 id="प">पा</h2>
<ul>
<li>पा (पा पाने)।</li>
<li>&lsquo;अयं मित्राय वरुणाय शन्तमः सोमो भूत्ववपानेषु&rsquo; (ऋ० १।१३६।४)। <strong>अवनतं पानमवपानमिति सायणः। अवनम्य पानमित्यर्थः।</strong></li>
<li>&lsquo;अस्मिन्त्सु सोमेऽवपानमस्तु ते&rsquo; (ऋ० १०।४३।२)।</li>
<li>&lsquo;गौराद् वेदीयाँ अवपानमिन्द्रो विश्वाहेद् याति सुतसोममिच्छन्&rsquo; (ऋ० ७।९८।१)। <strong>अवपानम्=पानस्थानं पल्वलादि।</strong></li>
<li>&lsquo;ऋश्यो न तृष्यन्नवपानमा गहि&rsquo; (ऋ० ८।४।१०)।</li>
<li>&lsquo;माप स्थातं महिषेवावपानात्&rsquo; (ऋ० १०।१०६।२)। <strong>उक्तोऽर्थः। ऋश्यो मृगः।</strong></li>
<li>&lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। <strong>अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि।</strong></li>
</ul>
<h2 id="प-1">पा</h2>
<ul>
<li>पा (पाल् लुगागमः)।</li>
<li>&lsquo;अवपालितोऽरक्षितो भवतीति कोशकाराः।&rsquo;</li>
</ul>
<h2 id="पशय">पाशय्</h2>
<ul>
<li>पाशय् (पाश+णिच्)।</li>
<li>&lsquo;शमीशाखाभिरास्तीर्य दृढपाशावपाशिताम्&rsquo; (रा० ३।१५।२२)। <strong>अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः।</strong></li>
</ul>
<h2 id="पड">पीड्</h2>
<ul>
<li>पीड् (पीड अवगाहने)।</li>
<li>&lsquo;ततोऽस्य जानुना पृष्ठमवपीड्य बलादिव&rsquo; (भा० १।६२९२)। <strong>अवपीड्य=आबाध्य।</strong></li>
<li>&lsquo;ममज्जेव मही तस्य भूरिभारावपीडिता&rsquo; (भा० पु० १।३७।१०)। <strong>अवपीडिता=अवगाढा।</strong></li>
<li>&lsquo;(नेत्रे) पार्श्वावपीडिते&rsquo; (सुश्रुत० २।१०४।४)। <strong>पार्श्वयोः प्रान्तयोरवगाढे इत्याह।</strong></li>
<li>&lsquo;अवपीड इति नस्यभेदः&rsquo; (सुश्रुत० २।४२।८)।</li>
<li>&lsquo;वेगान्तरेषु चावपीडं दद्यात्&rsquo; (सुश्रुत० चि० ५।२७)।</li>
<li>&lsquo;अवपीडो हितश्चात्र वचाभागाधिकायुतः&rsquo; (सुश्रुत० उत्तर० २६।१४)। <strong>अवपीड्य दीयते इत्यवपीडो नस्यभेदः।</strong></li>
</ul>
<h2 id="प-2">पॄ</h2>
<ul>
<li>पॄ (पॄ पालनपूरणयोः)।</li>
<li>&lsquo;मधुमेदोऽवपूर्णा च पृथिवी&rsquo; (हरि० ३।२६।५४)। <strong>अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति  पाठान्तरम्।</strong></li>
</ul>
<h2 id="पल">प्लु</h2>
<ul>
<li>प्लु (प्लुङ् गतौ)।</li>
<li>&lsquo;द्रोणाय व्यसृजद् राजन् स रथादव अवपुप्लुवे&rsquo; (भा० द्रोण० १२७।५३)। <strong>पुप्लुवेऽवततार।</strong></li>
<li>&lsquo;सिंहासनादवप्लुत्य&rsquo; (बृ० श्लो० सं० २।८७)। <strong>प्लुत्याऽवतीर्येत्यर्थः।</strong></li>
<li>&lsquo;अवप्लुत्य रथात् कृष्णः&rsquo; (भा० पु० १०।७८।३)। <strong>उक्तोऽर्थः।</strong></li>
<li>&lsquo;अवप्लुत्य पदानि षट् स्वरथं पुनरास्थितः&rsquo; (भा० द्रोण० १४।७४)। <strong>अवप्लुत्य=अवतीर्य गत्वा।</strong></li>
<li>&lsquo;रथादवप्लुत्य ततोऽभ्यधावत्&rsquo; (भा० वन० २६९।१०)।</li>
<li>&lsquo;अवप्लुतः सिंह इवाचलाग्रात्&rsquo; (भा० भीष्म० ८५।३८)। <strong>अवफूर्दितः।</strong></li>
<li>&lsquo;धर्मवांस्त्वमधर्मज्ञ सतां मार्गादवप्लुतः&rsquo; (भा० सभा० ४१।२०)। <strong>अवप्लुतः=प्रच्युतः=भ्रष्टः=विचलितः।</strong></li>
<li>&lsquo;अवप्लुतौ रथोपस्थाद्युधामन्यूत्तमौजसौ&rsquo; (भा० द्रोण० १३०।४१)। <strong>अवप्लुतौ=अवतीर्णौ।</strong></li>
<li>&lsquo;अवप्लुतः स्यादाविःपृष्ठो वा&rsquo; (आश्व० गृ० २।१।५)। <strong>अवप्लुतः=निमग्नः (धृते)।</strong></li>
<li>&lsquo;अवप्लुतम्&rsquo; (भा० शल्य० ५७।१९)। <strong>प्रहारवञ्चनार्थं नम्रीभूय निःसरणमवप्लुतमिहोक्तम्।</strong></li>
</ul>
<h2 id="बध">बाध्</h2>
<ul>
<li>बाध् (बाधृ लोडने)।</li>
<li>&lsquo;अङ्गुष्ठाभ्यां चावबाधते&rsquo; (भूमिम्) (का० श्रौ० ३।१।७)। <strong>अवबाधते अवपीडयति।</strong></li>
</ul>
<h2 id="बध-1">बुध्</h2>
<ul>
<li>बुध् (बुध अवगमने)।</li>
<li>&lsquo;विधुरावबोधाः (स्कन्दपु० का० ४।३०।८४)। <strong>विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः।</strong></li>
</ul>
<h2 id="बह">बृह्</h2>
<ul>
<li>बृह् (बृह बृहि वृद्धौ)।</li>
<li>&lsquo;तदात्मन्व्यतिषजत्यवबर्हाय (शां० ब्रा० ७।९)। <strong>अवबर्हाय=अविप्रयोगाय।</strong></li>
</ul>
<h2 id="बनध">बन्ध्</h2>
<ul>
<li>बन्ध् (बन्ध बन्धने)।</li>
<li>&lsquo;अवबन्धो हि बुद्धस्य कर्मभिर्नोपपद्यते&rsquo; (भा० शां० ३३१।५२)। <strong>अवबन्धो नीचो देहबन्धः।</strong></li>
<li>&lsquo;अवबन्धः&rsquo; (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः।</li>
<li>&lsquo;प्रसितः प्रसक्तो यस्तत्र नित्यमेवावबद्धः स उच्यते&rsquo; (पा० २।३।४४) <strong>सूत्रे काशिकायाम्।</strong></li>
<li>&lsquo;शुक्रशोणितयोरवबन्धः&rsquo; (सुश्रुत० शारीर० ३।१०)। <strong>अवबन्धोऽप्रवृत्तिः।</strong></li>
<li>&lsquo;जानामि यस्मिंश्च जनेऽवबद्धं कामेन सुग्रीवमसक्तमद्य&rsquo; (रा० ४।३३।५३)। <strong>अवबद्धं बद्धम् आसक्तम्। असक्तमनवरतम्।</strong></li>
</ul>
<h2 id="बध-2">बुध्</h2>
<ul>
<li>बुध् (बुध अवगमने, बुधिर् बोधने)।</li>
<li>&lsquo;यश्चाधरोत्तरानर्थान् विगीतान्नावबुध्यते&rsquo; (मनु० ८।५३)। <strong>अवबुध्यते=सम्यग् जानाति।</strong></li>
<li>&lsquo;दैवतमन्तरेण न शक्यो देवतापदार्थः सम्यगवबोद्धुम्&rsquo; (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। **</li>
<li>&lsquo;तत्र मे कौशलं सर्वमवबुद्धं विशाम्पते&rsquo; (भा० वि० ३।१०)।</li>
<li>&lsquo;तत्त्वावबोधैकरसो न तर्कः&rsquo; (विक्रम०)। <strong>उक्तोऽर्थः।</strong></li>
</ul>
<h2 id="भष">भाष्</h2>
<ul>
<li>भाष् (भाष व्यक्तायां वाचि)।</li>
<li>&lsquo;इत्युक्तास्ते ततः सर्वे समन्तादवभाषिरे&rsquo; (भा० स्वर्गा० २।४०)। <strong>अवशब्दो धात्वर्थं न विशिनष्टि। द्वित्वाभाव आर्षः।</strong></li>
</ul>
<h2 id="भज">भुज्</h2>
<ul>
<li>भुज् (भुजो कौटिल्ये)।</li>
<li>&lsquo;अवभुग्नभोगिफणमण्डलां भुवम्&rsquo; (१५।५४)। <strong>अवभुग्नमवनमितम्।</strong></li>
</ul>
<h2 id="भ">भृ</h2>
<ul>
<li>भृ (भृञ् भरणे)।</li>
<li>&lsquo;दीक्षान्तोऽवभृथः&rsquo; (अमरः)। <strong>अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः।</strong></li>
<li>&lsquo;यदी घृतेभिराहुतो वाशीमग्निर्भरत उच्चाव च&rsquo; (ऋ० ८।१९।२३)। <strong>अवभरते अनुच्चैः करोति। वाशीं शब्दम्।</strong></li>
</ul>
<h2 id="म">मा</h2>
<ul>
<li>मा (माङ् माने)।</li>
<li>&lsquo;रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्&rsquo; (कौ० अ० २।७।२)। <strong>अवमानं गाम्भीर्यम्।</strong></li>
</ul>
<h2 id="मन">मन्</h2>
<ul>
<li>मन् (मन ज्ञाने मनु अवबोधने)।</li>
<li>&lsquo;जगन्मङ्गलमात्मानं कथं त्वमवमन्यसे&rsquo; (उत्तर० ७।८)। <strong>अवजानासि, अवगणयसीत्यर्थः।</strong></li>
<li>&lsquo;योऽवमन्येत ते मूले हेतुशास्त्राश्रयाद् द्विजः&rsquo; (मनु० २।११)। <strong>उक्तोऽर्थः।</strong></li>
</ul>
<h2 id="मन-1">मान्</h2>
<ul>
<li>मान् (मान पूजायाम्)।</li>
<li>&lsquo;भिक्षेत भिक्षां प्रथमं या चैनं नावमानयेत्&rsquo; (मनु० २।५०)। <strong>प्रत्याख्यानेन न तिरस्कुर्यात्।</strong></li>
</ul>
<h2 id="मह">मिह्</h2>
<ul>
<li>मिह् (मिह सेचने)।</li>
<li>&lsquo;नरो हितमव मेहन्ति पेरवः&rsquo; (ऋ० ९।७४।४)। <strong>अवस्तान्नीचै र्वर्षन्ति।</strong></li>
</ul>
<h2 id="मच">मुच्</h2>
<ul>
<li>मुच् (मुच्लृ मोक्षणे)।</li>
<li>&lsquo;मेखलामवमुञ्चते&rsquo; (गो० गृ० ३।४।२३)। <strong>अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः।</strong></li>
<li>&lsquo;अवमुच्य स्ववक्षोभ्यो रुक्मं तस्मै तदा ददुः&rsquo; (बृ० दे० ५।७२)। <strong>अवमुच्य अवतार्य।</strong></li>
</ul>
<h2 id="मरचछ">मूर्च्छ</h2>
<ul>
<li>मूर्च्छ (मुर्छा मोहसमुच्छ्राययोः)।</li>
<li>&lsquo;कस्मादेषां कलहो नावमूर्च्छेत्&rsquo; (भा० उ० २९।३)। <strong>अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये।</strong></li>
</ul>
<h2 id="मज">मृज्</h2>
<ul>
<li>मृज् (मृजू शुद्धौ)।</li>
<li>&lsquo;अथ यदन्तर्यामं हुत्वा। अवाञ्चमवमार्ष्टि&rsquo; (श० ब्रा० ४।५।५।६)। <strong>अवमार्ष्टि=अवस्तान्मार्ष्टि=शोधयति।</strong></li>
<li>&lsquo;सर्वं तूष्णीमनुक्रामन्नुच्च मार्ष्टि अव च मार्ष्टि&rsquo; (बौ० श्रौ० २।१८।३६)। <strong>उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि।</strong></li>
<li>&lsquo;इमा ते वाजिन्नवमार्जनानि&rsquo; (ऋ० १।१६३।१५)। <strong>अवमृज्यतेऽनेनेत्यवमार्जनमवमर्दनसाधनम्। कङ्कतविशेषः।</strong></li>
</ul>
<h2 id="मद">मृद्</h2>
<ul>
<li>मृद् (मृद क्षोदे)।</li>
<li>&lsquo;शत्रुबलावमर्दनः&rsquo; (रा० ३।३५।११४)। <strong>अवमर्दनः= विध्वंसकः।</strong></li>
<li>&lsquo;हस्तपादावमर्दनम्&rsquo; (पञ्चत०)। <strong>उद्वर्तनमित्यर्थः।</strong></li>
</ul>
<h2 id="मश">मृश्</h2>
<ul>
<li>मृश् (मृश आमर्शने आमर्शनं स्पर्शः)।</li>
<li>&lsquo;अवमृशन्ती कलहंसकान्&rsquo; (काद०)। <strong>परामृशन्ती स्पृशन्तीत्यर्थः।</strong></li>
<li>&lsquo;तद्धावमृश्य न विवेद&rsquo; (छां० उ० ६।१३।१)। <strong>अवमृश्य=अन्विष्य।</strong></li>
<li>&lsquo;तद्धावमृश्य न विवेद&rsquo; (छां० उ० ६।१३।१)। <strong>पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः।</strong></li>
</ul>
<h2 id="यज">यज्</h2>
<ul>
<li>यज् (यज देवपूजासंगतिकरणादानेषु)।</li>
<li>&lsquo;तांस्ते यज्ञस्य मायया सर्वान् (वरुणस्य पाशान्) अवयजामहे&rsquo; (तै० ब्रा० ३।१०।८।२)। <strong>अवयजामहे=यज्ञकर्मणा पराणुदामः।</strong></li>
<li>&lsquo;सुन्वानो हि ष्मा यजत्यव द्विषः&rsquo; (ऋ० १।३३।७)। <strong>उक्तचर एवार्थः।</strong></li>
<li>&lsquo;अव देवानां यज हेडो अग्ने&rsquo; (अथर्व० १९।३।४)। <strong>अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया।</strong></li>
<li>&lsquo;यदेनश्चकृमा वयमिदं तदवयजामहे&rsquo; (वा० सं० ३।४५)। <strong>अवयजामहे=अपनोदयामः=अपाकुर्मः।</strong></li>
<li>&lsquo;या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे&rsquo; (आप० श्रौ० ५।४।१६।४)। <strong>अवयजे=यजे=पूजयामि। अत्रानर्थकोऽवः।</strong></li>
<li>&lsquo;यदेकस्याधि धर्मणि तस्यावयजनमसि&rsquo; (वा० सं० २०।१७)।</li>
<li>&lsquo;या तेषामवया दुरिष्टिः&rsquo; (अथर्व० २।३५।१)। <strong>अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः।</strong></li>
<li>&lsquo;अवेष्टा दन्दशूकाः&rsquo; (श० ब्रा० ५।४।१।१) <strong>अवेष्टा दूरीकृता अपनुन्नाः।</strong></li>
<li>&lsquo;प्रजाः सृष्ट्वांहोऽवयज्य सोऽकामयत वृत्रं हन्यामिति&rsquo; (मै० सं० १।१०।१४)। <strong>अंहोऽवयज्य=अंहोऽवेज्य=पाप्मानं विपूय।</strong></li>
<li>&lsquo;यथोदितमेव वरुणमव यजते&rsquo; (तै० सं० ६।३।१२)। <strong>अवयजते यजते। अव इह विशेषको न, तद्विरलम्।</strong></li>
</ul>
<h2 id="य">या</h2>
<ul>
<li>या (या प्रापणे)।</li>
<li>&lsquo;अव देवैर्देवकृतमेनोऽयासिषम्&rsquo; (वा० सं० ३।४८)। <strong>अवयासिषम्=अवायासिषम्=अवानैषमित्यर्थः।</strong></li>
<li>&lsquo;वरुणस्य हेडोऽवयासिसीष्ठाः&rsquo; (ऋ० ४।१।४)। <strong>वरुणस्य क्रोधमपनेषीष्ठा इत्याह।</strong></li>
<li>&lsquo;नू चित्सुदानुरवयासदुग्रान्&rsquo; (ऋ० ६।६६।५)। <strong>अवयासत्=अपगमयेत्।</strong></li>
<li>&lsquo;अवययुरमरस्त्रियोऽस्य यत्नं विजयफले विफलं तपोधिकारे&rsquo; (कि० १०।१५)। <strong>अवययुः=अवजग्मुः।</strong></li>
<li>&lsquo;न जनोऽयमित्यवयये च स तापसैः&rsquo; (कि० १२।१५)। <strong>अवयये=जज्ञे। कर्मणि लिट्।</strong></li>
<li>&lsquo;अथवा धर्ममसुबोधसमयमवयात बालिशाः&rsquo; (शिशु० १५।१९)। <strong>अवयात=जानीत।</strong></li>
<li>&lsquo;भवा मरुद्भिरवयातहेडाः&rsquo; (ऋ० १।१७१।६)। <strong>अवयातहेडाः=शमितक्रोधः।</strong></li>
<li>&lsquo;अवयाता सदमिद् दुर्मतीनाम्&rsquo; (ऋ० १।१२९।११)। <strong>अवयाता=अपाकर्ता=शमयिता।</strong></li>
<li>&lsquo;अवयाता हरसो दैव्यस्य&rsquo; (अथर्व० २।२।२)। <strong>अवयाता=अपगमयिता=शमयिता। उभयत्रान्तर्णीतण्यर्थको यातिः।</strong></li>
<li>&lsquo;नेह भद्रं रक्षस्विने नावयै नोपया उत&rsquo; (ऋ० ८।४७।१२)। <strong>अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्।</strong></li>
<li>&lsquo;उद्यानं ते पुरुष नावयानम्&rsquo; (अथर्व० ८।१।६)। <strong>अवयानम्=अवाङ्गमनम्।</strong></li>
<li>&lsquo;कलाजातं हि सर्वं त्वमवयास्यसि मे वरात्&rsquo; (स्कन्दपु० का० ४।८६।८०)। <strong>अवयास्यसि अवैष्यसि ज्ञास्यसि।</strong></li>
</ul>
<h2 id="यस">यस्</h2>
<ul>
<li>यस् (यसु प्रयत्ने)।</li>
<li>&lsquo;देवस्य हेडोऽवयासिसीष्ठाः&rsquo; (ऋ० ४।१।४)। <strong>अपनयेत्यर्थः। अवपूर्वो यासिर्विनाशे वर्तत इति सायणः।</strong></li>
</ul>
<h2 id="य-1">यु</h2>
<ul>
<li>यु (यु मिश्रणामिश्रणयोः)।</li>
<li>&lsquo;अवयुवती&rsquo; (नि० ४।११)। <strong>वियुञ्जाने।</strong></li>
<li>&lsquo;ययोरन्याऽघानि द्वेषांस्यवयावयति&rsquo; (नि० ९।४२।१)। <strong>अवयावयति अवमिश्रयति, अपनयति, पराकरोति, अपाकरोति।</strong></li>
</ul>
<h2 id="रध">राध्</h2>
<ul>
<li>राध् (राध साध संसिद्धौ)।</li>
<li>&lsquo;अवैतेनारात्सीरसौ स्वाहा&rsquo; (अथर्व० ५।६।६)। <strong>अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि।</strong></li>
<li>&lsquo;यथैव षडवराध्नोति स रिक्तः&rsquo; (ऐ० ब्रा० ३।७)। <strong>षट् छब्दो वषट्कारमाह। अवराध्नोति समृद्ध्यभावमाप्नोति।</strong></li>
</ul>
<h2 id="र">री</h2>
<ul>
<li>री (रीङ् स्रवणे)।</li>
<li>&lsquo;अवरीणो धिक्कृतश्चापीत्यमरः।&rsquo;</li>
</ul>
<h2 id="रच">रुच्</h2>
<ul>
<li>रुच् (रुच दीप्तौ प्रीतौ च)।</li>
<li>&lsquo;अदो यदवरोचते चतुष्पक्षमिवच्छदिः&rsquo; (अथर्व० ३।७।३)। <strong>अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति।</strong></li>
</ul>
<h2 id="रज">रुज्</h2>
<ul>
<li>रुज् (रुजो भङ्गे)।</li>
<li>&lsquo;अवरुज्य ययौ गुल्मान्पथस्तस्य समीपजान्&rsquo; (भा० आदि० १५१।३)। <strong>अवरुज्य=अवभज्य=नीचैर्भग्नान् कृत्वा।</strong></li>
<li>&lsquo;परश्वधैः शाल इवावरुग्णाः&rsquo; (भा० कर्ण० ८२।५)। <strong>अवरुग्णोऽधोभग्नः।</strong></li>
</ul>
<h2 id="रद">रुद्</h2>
<ul>
<li>रुद् (रुदिर् अश्रुविमोचने)।</li>
<li>&lsquo;अवक्षुतमवरुदितं तथा श्राद्धे च वर्जयेत्&rsquo; (भा० अनु० ९१।४१)। <strong>यस्योपरि अश्रूणि पतितानि तद् (अन्नम्) अवरुदितमुच्यते।</strong></li>
</ul>
<h2 id="रध-1">रुध्</h2>
<ul>
<li>रुध् (रुधिर् आवरणे)।</li>
<li>&lsquo;स ह गवां सहस्रमवरुरोध&rsquo; (बृ० उ० ३।१।१)। <strong>व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)।</strong></li>
<li>&lsquo;स्रोतसां वर्त्मान्यवरुध्यन्ते गर्भेण&rsquo; (सुश्रुते १।३२८।८)। <strong>अवरुध्यन्ते=पिधीयन्ते।</strong></li>
<li>&lsquo;आव श्मशा रुधद्वाः&rsquo; (ऋ० १०।१०५।१)। <strong>अपोरुणदित्याह। अपां गतिं रुद्धवानित्यर्थः।</strong></li>
<li>&lsquo;समुदायनिपातनाच्चार्थविशेषेऽवरुध्यन्ते&rsquo; (द्विदण्ड्यादयः) (पा० ५।४।१२८ सूत्रे काशिकायाम्)। <strong>अवरुध्यन्ते=नियम्यन्ते।</strong></li>
<li>&lsquo;यस्य चार्थेऽवरुध्यसे&rsquo; (रा० २।३०।९)। <strong>अवरुध्यसे=वार्यसे=बहिष्क्रियसे=अपनुद्यसे।</strong></li>
<li>&lsquo;सा मेऽमुष्मादिदमवरुन्ध्यात्&rsquo; (कौ० उ० २।३)। <strong>अवरुन्ध्यात्=प्रापयेत्=प्रासादयेत्=उपनमयेत्।</strong></li>
<li>&lsquo;सर्वेषां छन्दसां वीर्यमवरुन्धे&rsquo; (ऐ० ब्रा० १।१)। <strong>प्राप्नोतीत्यर्थः। अवरोधः प्राप्तिरिति षड्गुरुशिष्यः।</strong></li>
<li>&lsquo;चुम्ब्यते शतकृत्वोऽवरुध्यते सहस्रकृत्वः&rsquo; (ध्वन्यालोके १।१४ व्याख्यायाम्)। <strong>अवरुध्यते=आलिङ्ग्यते। तेऽर्चन्तः श्राम्यन्तश्चेरुः।</strong></li>
<li>&lsquo;अमृतत्वमवरुरुत्समानाः&rsquo; (श० ब्रा० १०।४।३।६)। <strong>अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः।</strong></li>
<li>&lsquo;यदि वियदेवं भवति सुभिक्षम्…&rsquo; (बृ० सं० २४।२०)। <strong>अवरुद्धमाच्छादितम्।</strong></li>
<li>&lsquo;अन्यक्षेत्रे अवरुद्धं चरन्तम्&rsquo; (अथर्व० ३।३।४)। <strong>अवरुद्धं शत्रुभिर्निरुद्धमिति सायणः।</strong></li>
<li>&lsquo;अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम&rsquo; (अवदा० सुत० जा०)। <strong>अवरुद्धाः=निरुद्धाः।</strong></li>
<li>&lsquo;तासां चेदवरुद्धानां चरन्तीनां मिथो वने&rsquo; (मनु० ८।२३६)। <strong>अवरुद्धानां पालेन नियमितानाम्।</strong></li>
<li>&lsquo;अवरुद्धोऽचरत्पार्थो वर्षाणि त्रिदशानि च&rsquo; (भा०)। <strong>अवरुद्धः संवृताकारः।</strong></li>
<li>&lsquo;अवरुद्धा रथिनः केकयेभ्यः&rsquo; (भा० उ० २२।२०)। <strong>अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः।</strong></li>
<li>&lsquo;अवरुद्धापि जयमत्यभिधाना&rsquo; (राज० ७।७२४)। <strong>अवरुद्धाऽन्तःपुरे निक्षिप्ता विधिवदनूढा।</strong></li>
<li>&lsquo;अवरुद्धासु दासीषु भुजिष्यासु तथैव च&rsquo; (याज्ञ० २।२९०)। <strong>पुरुषान्तरोपभोगतो निरुद्धाः सेवार्थं रक्षिता इति मिताक्षरा।</strong></li>
<li>&lsquo;प्रहर्षेणावरुद्धा सा व्याहर्तुं न शशाक ह&rsquo; (रा० ६।११३।१४)। <strong>हर्षपरीतां हर्षवशगां हर्षेण परवतीमाह।</strong></li>
<li>&lsquo;अवरुद्धं वने रामं दिष्ट्या त्वमनुगच्छसि&rsquo; (रा० २।११७।२२)। <strong>अवरुद्धं पित्रा नियुक्तमिति तिलकः।</strong></li>
<li>&lsquo;न शशाकोत्तरैर्वाक्यैरवरोद्धुं समुद्यतम्&rsquo; (रा० ३।१।३३)। <strong>अवरोद्धुम्=उपरोद्धुम्=नियन्तुम्।</strong></li>
<li>&lsquo;सर्वग्रहणं शूद्रावरोधनार्थम्&rsquo; (मनु० १।२ इत्यत्र मेधातिथिवचनम्)। <strong>अवरोध उपसङ्ग्रहः।</strong></li>
<li>&lsquo;बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्&rsquo; (भा० उ० ९८।२५)॥ <strong>अवरोधः=उपरोधः=अन्तरायः।</strong></li>
<li>&lsquo;अज्ञातचर्या बालानामवरोधश्च माधव&rsquo; (भा उ० ९०।५९)। <strong>अवरोधो राज्याप्रदानरूपो वृत्तिनिरोध इति नीलकण्ठः।</strong></li>
<li>&lsquo;अच्युतो रोधावरोधाद् ध्रुवो राष्ट्रे प्रतितिष्ठति&rsquo; (कौ० सू० ९८)। <strong>अवरोधोऽधः पातनम्, मज्जनम्।</strong></li>
<li>&lsquo;फेनायमानं स्रोतोवरोधः&rsquo; (सुश्रते)। <strong>अवरोधः=उपरोधः।</strong></li>
<li>&lsquo;निन्ये विनीतैरवरोधदक्षैः&rsquo; (कु० ७।७३)। <strong>अवरोधः शुद्धान्तः=अन्तःपुरम्।</strong></li>
<li>&lsquo;यस्यावरोधस्तनचन्दनानां प्रक्षालनाद् वारि विहारकाले&rsquo; (रघु० ६।४८)। <strong>अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः।</strong></li>
<li>&lsquo;प्रतारं च समुद्रस्य रात्रौ लङ्कावरोधनम्&rsquo; (रा० १।४।३५)। <strong>प्रत्ययभेदो नार्थभेदः।</strong></li>
<li>&lsquo;मन्ये प्रकाशीकृतमूर्धजानि रणं प्रविष्टान्यवरोधनानि&rsquo; (ऊरु० १।३८)। <strong>अवरोधनानि=अन्तःपुरजनः।</strong></li>
<li>&lsquo;राजावरोधनवधूरवतारयन्तः&rsquo; (शिशु० ५।१८)। <strong>अवरोधनमन्तः पुरम्।</strong></li>
<li>&lsquo;अवरोधनानि सिन्धोः&rsquo; (शिशु० ८।८)। <strong>समुद्रमहिष्यो नद्य इत्यर्थः।</strong></li>
<li>&lsquo;योग्यः कन्यावरोधने&rsquo; (वि० पु० ६।१।१२)। <strong>भार्यात्वेन ग्रहण इत्यर्थः।</strong></li>
<li>&lsquo;यो वै संवत्सरस्यावरोधनं चोद्रोधनं च वेद&rsquo; (ऐ० ब्रा० ४।१४)। <strong>अंश आद्योऽवरोधः स्यात्।</strong></li>
<li>&lsquo;सर्वेषां कामानामवरुद्ध्यै&rsquo; (ऐ० ब्रा० २।१७)। <strong>अवरुद्धिः प्राप्तिः, तस्यै।</strong></li>
<li>&lsquo;अन्नाद्यस्यावरुद्ध्यै&rsquo; (जै० ब्रा० १।७८)। <strong>उक्तोऽर्थः।</strong></li>
<li>&lsquo;कस्य चित्त्वथ कालस्य साङ्काश्यादागतः पुरात्। मिथिलामवरोधकः…&rsquo; (रा० १।७१।१६)। <strong>अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः।</strong></li>
<li>&lsquo;देवराज, दुरवरोधोऽयमनयोर्महावीरयोर्मिथो विमर्दः&rsquo; (महावीर० ६)। <strong>दुरवरोधो दुर्निवारः।</strong></li>
<li>&lsquo;तेनोद्वेगेन राजा तानवरुन्ध्यात्&rsquo; (कौ० अ० १।१०।१०)। <strong>अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्।</strong></li>
<li>&lsquo;तद् देवा विजित्यावरुरुत्समाना अन्वायन्&rsquo; (तै० सं० १।५।१)। <strong>अवरुरुत्समाना आत्मसात्कर्तुमिच्छन्तः।</strong></li>
<li>&lsquo;मर्म्मगतस्त्वगादिष्ववरुद्धत्वान्नोच्यते&rsquo; (सुश्रुत० सूत्र० २२।६)। <strong>अवरुद्धः संगृहीतः।</strong></li>
<li>&lsquo;अनवरुद्धा वा एतस्य विराड् य आहिताग्निः&rsquo; (तै० सं० १।७।६)। <strong>अनवरुद्धाऽस्वाधीना।</strong></li>
<li>&lsquo;अनवरुद्धस्यावरुद्ध्यै&rsquo; (तै० ब्रा० १।३।८)। <strong>अस्वीकृतस्य स्वीकृतय इत्याह।</strong></li>
<li>&lsquo;अथास्यैष स्वभक्षो न्यग्रोधस्यावरोधाः&rsquo; (ऐ० ब्रा० ७।३०)। <strong>शाखाभ्योऽवाङ्मुखत्वेन प्ररोहन्तोमूलविशेषा अवरोधाः।</strong></li>
<li>&lsquo;विततेव दूर्वाऽवरोधै र्भूम्यां प्रतिष्ठितेव&rsquo; (ऐ० ब्रा० ८।८)। <strong>उक्तोऽर्थः।</strong></li>
<li>&lsquo;नह्येकस्मिञ्शास्त्रे शक्यः सर्वशास्त्राणामवरोधः कर्तुम्&rsquo; (सुश्रुत० १।४।५)। <strong>अवरोध उपसङ्ग्रहः।</strong></li>
<li>&lsquo;राजा किल मामवरोधयिष्यति&rsquo; (कौ० अ० १२।२।२१)। <strong>शुद्धान्तेऽन्तः करिष्यति, अन्तः पुरगतां करिष्यति।</strong></li>
</ul>
<h2 id="रह">रुह्</h2>
<ul>
<li>रुह् (रुह बीजजन्मनि)।</li>
<li>&lsquo;अस्माकमुत्तमं कृधीत्यादित्यमीक्षमाणो जपित्वाऽवरोहेत्&rsquo; (आश्व० गृ० २।६।१२)। <strong>अवरोहेत्=संसदं प्रपद्येत।</strong></li>
<li>&lsquo;यानासनस्थश्चैवैनमवरुह्याभिवादयेत्&rsquo; (मनु० २।२०२)। <strong>अवरुह्यावतीर्य।</strong></li>
<li>&lsquo;यौ व्याघ्राववरूढौ जिघत्सतः पितरं मातरं च&rsquo; (अथर्व० ६।१४०।९)। <strong>अवरूढौ=इत उपेतौ=अर्वाङ्मुखौ प्राप्तौ।</strong></li>
<li>&lsquo;यदत्रिर्वामवरोहन्नृबीसम्&rsquo; (ऋ० ५।७८।४)। <strong>अवरोहन्=अवगाहमानः=प्रविशन्।</strong></li>
<li>&lsquo;अवरोहशताकीर्णं वटमासाद्य तस्थतुः&rsquo; (रा० २।५२।९६)। <strong>अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा।</strong></li>
<li>&lsquo;इतरेष्वागमाद् धर्मः पादशस्त्ववरोपितः&rsquo; (मनु० १।८२)। <strong>अवरोपितोऽवकलितो हीनः कृतः।</strong></li>
<li>&lsquo;शूनपाणिपादोदरमपगताक्षमुद्वृत्तनाभिमवरोपितं विद्यात्&rsquo; (कौ० अ० ४।६)। <strong>अवरोपितं शूलारोपितम्।</strong></li>
</ul>
<h2 id="लग">लग्</h2>
<ul>
<li>लग् (लगे सङ्गे)।</li>
<li>&lsquo;अवलगनरूपेणोपगम्य&rsquo; (तन्त्रा० १।३)।</li>
<li>&lsquo;कृशावलग्नसंलग्नसप्तकीसंभृतश्रियम्&rsquo; (शि० भा० २।५६)। <strong>अवलग्नम्=मध्यम्, उदरम्।</strong></li>
<li>&lsquo;क्षिप्तो हस्तावलग्नः प्रसभमभिहतः&rsquo; (ध्वन्यालोके ५।५१ व्याख्यायाम्)। <strong>अवलग्नः स्पृष्टः।</strong></li>
<li>&lsquo;स्कन्धावलग्नोद्धृतपद्मिनीकः&rsquo; (रघु० १६।६८)। <strong>अवलग्ना संसक्ता।</strong></li>
</ul>
<h2 id="लमब">लम्ब्</h2>
<ul>
<li>लम्ब् (लबि अवस्रंसने)।</li>
<li>&lsquo;किं न पश्यसि, सर्वोऽयं जनस्त्वामवलम्बते&rsquo; (भट्टि० १८।४१)। <strong>त्वामवलम्बते=त्वत्सापेक्षः, त्वय्याधृतः।</strong></li>
<li>&lsquo;उर्वशी राजानमवलम्बते&rsquo; (विक्रम०)। <strong>राजशरीर आत्मानमवस्रंसयति।</strong></li>
<li>&lsquo;व्यवहारोऽयं चारुदत्तमवलम्बते&rsquo; (मृच्छ०)। <strong>चारुदत्तेन सम्बध्यत इत्यर्थः।</strong></li>
<li>&lsquo;सोऽयं क इति बुद्धिस्तु साजात्यमवलम्बते&rsquo; (भाषापरि०)। <strong>साजात्यं समानजातित्वमवलम्बतेऽपेक्षते।</strong></li>
<li>&lsquo;के भवन्तोऽवलम्बन्ते गर्ते ह्यस्मिन्नधोमुखाः&rsquo; (भा० आदि० १३।१६)। <strong>अवलम्बन्ते=निपतिताः।</strong></li>
<li>&lsquo;अन्तरेण तालुके। य एष स्तन इवावलम्बते&rsquo; (तै० उ० १।६।१)। <strong>अवलम्बतेऽन्तरा तिष्ठति।</strong></li>
<li>&lsquo;भूतं हित्वा च भाव्यर्थे योऽवलम्बेत मूढधीः&rsquo; (भा० आदि० २३३।१५)। <strong>अवलम्बेत=श्रयेत।</strong></li>
<li>&lsquo;शक्यमिदानीं जीवितमवलम्बितुम्&rsquo; (माल०)। <strong>अवलम्बितुम्=धर्तुम्।</strong></li>
<li>&lsquo;हस्तेऽवलम्ब्य तम्&rsquo; (कथा० १२१।१७६)। <strong>अवलम्ब्य-आदाय, गृहीत्वा।</strong></li>
<li>&lsquo;ययौ तदीयामवलम्ब्य चाङ्गुलिम्&rsquo; (रघु० ३।२५)। <strong>उक्तोऽर्थः।</strong></li>
<li>&lsquo;अवलम्ब्यापराः कण्ठे हरिम्&rsquo; (हरि० २।८८।२६)। <strong>अवलम्ब्य=आसज्य परिरभ्य।</strong></li>
<li>&lsquo;चित्रलेखाहस्तावलम्बिता&rsquo; (विक्रम० १)। <strong>अवलम्बिता=अवष्टब्धा।</strong></li>
<li>&lsquo;कनकशृङ्खलावलम्बिनी&rsquo; (मुद्रा० २)। <strong>अवलम्बिनी=अवस्रंसमाना।</strong></li>
</ul>
<h2 id="लख">लिख्</h2>
<ul>
<li>लिख् (लिख अक्षरविन्यासे)।</li>
<li>&lsquo;नीवीमवलिखतो द्विगुणः&rsquo; (कौ० अ० १।७।२५)।</li>
<li>&lsquo;दारुमयानां पात्राणामुच्छिष्टसमन्वारब्धानामवलेखनम्&rsquo; (बौ० ध० १।६।१३।२६)। <strong>अवलेखनं धर्षणम्।</strong></li>
<li>&lsquo;यथा दन्तप्रक्षालनोत्सादनावलेखनानीति&rsquo; (आप० ध० ११२।८।५)। <strong>अवलेखनं कङ्कतादिना केशानां विभागेनावस्थापनम्।</strong></li>
<li>&lsquo;अञ्जनाभ्यञ्जनोन्मर्दस्त्र्यवलेखामिषं मधु&rsquo; (भा० पु० ७।१२।१२)। <strong>अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः।</strong></li>
<li>&lsquo;बहुशोऽवलिखेच्चापि वर्त्मास्योपगतं यदि&rsquo; (सुश्रुत० उत्तर० १२।२३)। <strong>अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्।</strong></li>
</ul>
<h2 id="लप">लिप्</h2>
<ul>
<li>लिप् (लिप उपदेहे)।</li>
<li>&lsquo;कर्णा याम्याः, अवलिप्ता रौद्राः, नभोरूपाः पार्जन्याः।&rsquo; <strong>अवलिप्ता दूषिताः। अवशब्दो लेपस्य दौष्ट्यमाह।</strong></li>
<li>&lsquo;भार्गव भार्गव ! अति हि नामावलिप्यसे&rsquo; (महावीर० ३)। <strong>अतिगर्वितोसीत्याह।</strong></li>
<li>&lsquo;गुरोरप्यवलिप्तस्य कार्याकार्यमजानतः। उत्पथं प्रतिपन्नस्य कार्यं भवति शासनम्&rsquo; (रा० २।२१।१३)। <strong>अवलिप्तस्य गर्वितस्य।</strong></li>
<li>&lsquo;अवलिप्तं मुखं ब्रह्मन् दिव्यान्गन्धान् बिभर्मि च&rsquo; (भा० आदि० १६७।३७)। <strong>अवलिप्तं दूषितं लालादिना। अवलेपः स्याद् गर्वे लेपने द्वेषणेपि चेति मेदिनी।</strong></li>
<li>&lsquo;अहंकृतावलिप्तैश्च प्रार्थ्यमानामिमां सुताम्&rsquo; (भा० आदि० १५८।११)। <strong>अहंकृतमहङ्कारः, तेनावलिप्तैर्दूषितैः।</strong></li>
<li>&lsquo;न मूखैर्नावलिप्तैश्च&rsquo; (संवसेत्) (मनु० ४।७९)। <strong>अवलिप्ता धनादिमदगर्विताः।</strong></li>
<li>&lsquo;केनान्येनावलिप्ताः&rsquo; (मुद्रा० ३।२७)। <strong>अवलिप्ताः=निबर्हिता:, निसूदिताः, हिंसिताः।</strong></li>
<li>&lsquo;अस्य गङ्गेऽवलेपस्य सद्यः फलमवाप्नुहि&rsquo; (हरि० १।२७।७)। <strong>अवलेपो गर्वः, दर्पः।</strong></li>
<li>&lsquo;रङ्गद्वारं गतोऽभूः कुपितकुवलयापीडनागावलीढम्&rsquo; (नारा० ७५।१)। <strong>अवलीढं पिहितं रुद्धम्।</strong></li>
</ul>
<h2 id="लह">लिह्</h2>
<ul>
<li>लिह् (लिह आस्वादने)।</li>
<li>&lsquo;आसुरी वै दीर्घजिह्वी देवानां प्रातःसवनमवालेट्&rsquo; (ऐ० ब्रा० ८।४)। <strong>अवालेट्=किञ्चिदलिक्षदित्यर्थः।</strong></li>
<li>&lsquo;नोत्सहे परिभोगाय श्वावलीढं हविर्यथा&rsquo; (भा० ३।२९१)। <strong>उक्तोऽर्थः।</strong></li>
<li>&lsquo;नवयौवनावलीढावयवा&rsquo; (दशकु०)। <strong>यौवनाभिव्याप्तगात्रा। औपचारिकः प्रयोगः।</strong></li>
<li>&lsquo;अस्त्रज्वालावलीढप्रतिबलजलधेरन्तरौर्वायमाणे&rsquo; (वेणी० ३।७)। <strong>उदितचर एवार्थः।</strong></li>
<li>&lsquo;पापामचोक्षामवलेहिनीं च&rsquo; (भा० अनु० ११।१२)। <strong>अवलेहिनीम्=सृक्किणी लेलिहानाम्।</strong></li>
</ul>
<h2 id="ल">ली</h2>
<ul>
<li>ली (लीङ् श्लेषणे)।</li>
<li>&lsquo;कर्ण चापच्युतैर्बाणैर्बध्यमानास्तु सोमकाः। अवालीयन्त राजेन्द्र वेदनार्ता भृशार्दिताः&rsquo; (भा० कर्ण० २४।२६)॥ <strong>अबालीयन्त=अवानमन्, भुवमालिङ्गन्।</strong></li>
<li>&lsquo;दोषा: स्रोतस्ववलीयमाना घनोभावमापन्नाः&rsquo; (सुश्रुत० २।१९५।१०)। <strong>अवरुध्यमाना अप्रवहन्तोऽविसर्पन्तः।</strong></li>
<li>&lsquo;लज्जया त्ववलीयन्ती स्वेषु गात्रेषु मैथिली&rsquo; (रा० ६।९९।४३)। <strong>अवलीयन्ती=अवलीयमाना=सङ्कुचन्ती=प्रविशन्तीव।</strong></li>
<li>&lsquo;विहगादिभिरवलीनैः&rsquo; (बृ० सं० ५३।११४)। <strong>अवलीनैः=अवतीर्णैः।</strong></li>
<li>&lsquo;पुनर्वृक्षमवलीनो मन्थरकमब्रवीत्&rsquo; (तन्त्रा० २।४)। <strong>वृक्ष आलीनः, वृक्षमाश्रितः।</strong></li>
<li>&lsquo;आलानमवलीनानां वन्यानामिव दन्तिनाम्&rsquo; (यो० वा० ६ (२) ९३।७७)। <strong>अवलीनाः संलीना दुर्बलाः कृशाः।</strong></li>
<li>&lsquo;अवलीनः स निर्वाक्यो हनुमान् शिंशपाद्रुमे&rsquo; (रा० ५।२४।१४)। <strong>अवलीनश्छन्नः।</strong></li>
<li>&lsquo;चोरहतमन्ययूथप्रविष्टमवलीनं वा नष्टम्&rsquo; (कौ० अ० २।२९।१२)। <strong>अवलीनं विभ्रष्टं प्रच्युतम्।</strong></li>
</ul>
<h2 id="लप-1">लुप्</h2>
<ul>
<li>लुप् (लुप्लृ छेदने)।</li>
<li>&lsquo;वृकवच्चावलुम्पेत।&rsquo; <strong>अवलुम्पेत=अवकृन्तेत्=सरभसमामृशेत्।</strong></li>
<li>&lsquo;अन्योन्यस्यावलुम्पन्ति सारमेया यथामिषम्। राजन्या भरतश्रेष्ठ भोक्तुकामा वसुन्धराम्&rsquo; (भा० भीष्म० ९।७३)॥ <strong>अवलुम्पन्ति=अपच्छिन्दन्ति आच्छिन्दन्ति।</strong></li>
<li>&lsquo;अवलुप्यमान इव दृष्टिपातैः&rsquo; (काद०)। <strong>औपचारिकः प्रयोगः।</strong></li>
</ul>
<h2 id="लक">लोक्</h2>
<ul>
<li>लोक् (लोकृ दर्शने)।</li>
<li>&lsquo;नोलूकोप्यवलोकते यदि दिवा सूर्यस्य किं दूषणम्&rsquo; (भर्तृ०)।</li>
<li>&lsquo;वृतिं च तत्र कुर्वीत यामुष्ट्रो नावलोकयेत्&rsquo; (गौ० ध० सूत्रव्याख्यायां मिताक्षरायामुद्धृतः पाठः, मनौ ८।२३९ इत्यत्र तु… न विलोकयेदिति पाठः स्थितः)। <strong>वृतिं कण्टकादिमयीं तथोच्छ्रितां कुर्याद्यथोद्ग्रीवोपि क्रमेलकस्तां नातिपश्येदित्युक्तं भवति। अवशब्दोऽधोवचनः साम्प्रतम्।</strong></li>
<li>&lsquo;सलिलेष्ववलोकयत इवात्मानं प्रतिष्ठानस्य&rsquo; (विक्रम० २)। <strong>उच्चैः स्थितस्य प्रसन्नेषु वारिषु प्रतिबिम्बमात्मनो लभमानस्येत्यर्थः।</strong></li>
<li>&lsquo;आत्मानमात्मन्यवलोकयन्तम्&rsquo; (कु० ३।५०)।</li>
<li>&lsquo;धन्यास्म्यनुगृहीतास्मि देवैश्चाप्यवलोकिता। यत्…&rsquo; (मार्क० पु० १६।६५)॥ <strong>अवलोकिता=अनुध्याता=अनुकूलमीक्षिता।</strong></li>
<li>&lsquo;अप्यत्र ज्ञायन्ते पुत्रकृतका वृक्षाः। जानामि जानामि। अवलोकितपत्रका उल्लोकयितव्याः सम्प्रति संवृत्ताः&rsquo; (प्रतिमा ७)। <strong>अवलोकितपत्रका अधोनिक्षिप्ताभ्यां दृग्भ्यां शक्यदर्शनानि पत्रकाणि किसलयानि येषां ते तथाभूताः। स्थानेऽवस्य प्रयोगः। स्थानेतरां चोल्लोकयितव्यशब्द उच्छब्दस्य। अहो एवमुपसर्गेष्ववहितः कविः।</strong></li>
<li>&lsquo;सुरपतिगुरुणावलोकिते&rsquo; (बृ० सं० ५।६२)। <strong>अवलोकिते=प्रभाविते।</strong></li>
<li>&lsquo;अवलोकेषु वारीणां सहस्राणि शतानि च&rsquo; (भा० आदि० २१८।१८)। <strong>समाजग्मुरित्यनुषङ्गः।</strong></li>
<li>&lsquo;दीर्घिकावलोकनगवाक्षगता&rsquo; (माल०)। <strong>अधः स्थिता दीर्घिका यतो लोकयितुं शक्या स दीर्घिकावलोकनो गवाक्षस्तं गता तत्र स्थिता। दिगवलोकनप्रासादः। यत्र स्थितेन सर्वा दिशोऽवलोकयितुं शक्यन्ते स तथाभूतः।</strong></li>
<li>&lsquo;प्रेषितस्ते यदा वीर हनूमानवलोककः&rsquo; (रा० ६।१०१।१३)। <strong>अवलोककः=अन्वेषकः=स्पशः=चरः।</strong></li>
<li>&lsquo;सजलानि समाख्यानि सावलोकनकानि च&rsquo; (गृहाणि) (मात्स्यपु० १४०।५६)। <strong>अवलोकनकं गवाक्षः।</strong></li>
</ul>
<h2 id="लप-2">लिप्</h2>
<ul>
<li>लिप् (लिप उपदेहे)।</li>
<li>&lsquo;रूप्यभाण्डं घनं सुषिरं वा सुवर्णार्धेनावलेपयेत्&rsquo; (कौ० अ० २।१३।४५) <strong>अदलेपयेत् उपदिह्यात्।</strong></li>
</ul>
<h2 id="लच">लोच्</h2>
<ul>
<li>लोच् (लोचृ दर्शने)।</li>
<li>&lsquo;अवलोचनमिति कामवासनाया अभाव इति कोषः।&rsquo;</li>
</ul>
<h2 id="वद">वद्</h2>
<ul>
<li>वद् (वद व्यक्तायां वाचि)।</li>
<li>&lsquo;मा श्रियोऽववादिष्मेति दुरववदं हि श्रेयसः&rsquo; (ऐ० ब्रा० ५।२२)। <strong>निन्दया मा हिंसिष्म, माऽवक्रुक्षामेति वाऽऽह। अववादस्तु निर्देशो निदेशः शासनं च तत् (अमरः)। कार्यमवलम्ब्य वादो वदनं कथनमववादः। किं मह्यभाक्तेति।</strong></li>
<li>&lsquo;एतमेव निष्ठावमववदितारमित्यब्रुवन्&rsquo; (ऐ० ब्रा० ५।१४)। <strong>अववदिता=अवच्छिद्य वदितुं समर्थः (सायणः)। अववदिता शिक्षकः। अवः सान्त्वन इति षड्गुरुशिष्यः।</strong></li>
<li>&lsquo;मा श्रियोऽववादिष्म&rsquo; (ऐ० ब्रा० १।२२)। <strong>मा निन्दिष्मेत्यर्थः।</strong></li>
</ul>
<h2 id="व">वा</h2>
<ul>
<li>वा (वा गतिगन्धनयोः)।</li>
<li>&lsquo;न्यग् वातोऽववाति&rsquo; (ऋ० १०।६०।११)। <strong>अववाति नीचैर्वाति। न्यवछब्दसमभिव्याहारादवोऽनर्थकः।</strong></li>
</ul>
<h2 id="व-1">वी</h2>
<ul>
<li>वी (गतिव्याप्तिप्रजनकान्त्यसनखादनेषु)।</li>
<li>&lsquo;अववेति सुक्षयं सुते मधु&rsquo; (ऋ० १०।२३।४)। <strong>अववेति=अन्वेषते।</strong></li>
</ul>
<h2 id="वष">वृष्</h2>
<ul>
<li>वृष् (वृषु सेचने)।</li>
<li>&lsquo;यस्याग्निहोत्रं स्रुच्युन्नीतमुपरिष्टादववर्षेत्&rsquo; (श० ब्रा० १२।४।२।१०)। <strong>अग्निहोत्रमिति द्वितीयान्तम्।</strong></li>
<li>&lsquo;यस्याग्निहोत्रमववर्षेत्&rsquo; (आप० श्रौ० ९।१।२।४०)। <strong>होमार्थद्रव्यस्योपरिवर्षबिन्दुर्निपतेदित्युभयत्र साधारणोऽर्थः।</strong></li>
</ul>
<h2 id="वयध">व्यध्</h2>
<ul>
<li>व्यध् (व्यध ताडने)।</li>
<li>&lsquo;अवाजुष्टान् विध्यति कर्ते अव्रतान्&rsquo; (ऋ० ९।७३।८)। <strong>अवविध्यति=अधः क्षिपति।</strong></li>
<li>&lsquo;अवविद्धं तौग्र्यमप्स्वन्त&rsquo; (ऋ० १।१८२।६)। <strong>अवविद्धम्=अवहितम्=निपातितम्=अधः क्षिप्तम्।</strong></li>
</ul>
<h2 id="शद">शद्</h2>
<ul>
<li>शद् (शद्लृ शातने)।</li>
<li>&lsquo;अग्नेर्व्यवशादमन्वसुरा व्यवशेदुः&rsquo; (श० ब्रा० २।१।२१६)। <strong>व्यवशेदुः=विशशरुः=विशीर्णा अभूवन्।</strong></li>
<li>&lsquo;ये प्रत्यञ्चः शम्याया अवशीयन्ते&rsquo; (तै० सं० १।८।१)। <strong>अवशीयन्ते ऽवपतन्ति।</strong></li>
</ul>
<h2 id="शस">शस्</h2>
<ul>
<li>शस् (शसु हिंसायाम्)।</li>
<li>&lsquo;अवशसा निःशसा यत्पराशसोपारिम जाग्रतो यत्स्वपन्तः&rsquo; (अथर्व० ६।४५।२)। <strong>अवशसा अवस्ताद् हिंसनेन। अवपूर्वाच्छसेः क्विप्।</strong></li>
</ul>
<h2 id="शष">शिष्</h2>
<ul>
<li>शिष् (शिष्लृ विशेषणे, शिष असर्वोपयोगे)।</li>
<li>&lsquo;पूर्णस्य पूर्णमादाय पूर्णमेवावशिष्यते&rsquo; (बृ० उ० ५।१।१)।</li>
<li>&lsquo;कियदवशिष्टं रजन्याः&rsquo; (शा० ४)। <strong>उर्वरितमित्यर्थः।</strong></li>
</ul>
<h2 id="शष-1">शुष्</h2>
<ul>
<li>शुष् (शुष शोषणे)।</li>
<li>&lsquo;अद्यापि नावशुष्यन्ति प्रदेशे रघुनन्दन&rsquo; (कृताभिषेकैर्न्यस्ता वल्कलाः) (रा० ३।७४।२७)। <strong>अल्पमपि न शुष्का इत्यर्थः।</strong></li>
</ul>
<h2 id="शय">श्यै</h2>
<ul>
<li>श्यै (श्यैङ् गतौ)।</li>
<li>&lsquo;नावश्यायः पपातोर्व्याम्&rsquo; (भा० आदि० १७३।४०)। <strong>अवश्यायस्तुषारबिन्दवः।</strong></li>
<li>&lsquo;अवश्यायावसिक्तस्य पुण्डरीकस्य चारुताम्&rsquo; (उत्तर० ६।२०)।</li>
</ul>
<h2 id="शर">श्रि</h2>
<ul>
<li>श्रि (श्रिञ् सेवायाम्)।</li>
<li>&lsquo;अधिश्रयणावश्रयणान्तादिः पूर्वापरीभूतो व्यापारकलापः पाकादिशब्दवाच्यः&rsquo; (सा० द० १ )। <strong>अवश्रयणमधः श्रयणम्।</strong></li>
</ul>
<h2 id="शरनथ">श्रन्थ्</h2>
<ul>
<li>श्रन्थ् (श्रन्थ विमोचनप्रतिहर्षयोः)।</li>
<li>&lsquo;उदुत्तमं वरुण पाशमस्मदवाऽधमं वि मध्यमं श्रथाय&rsquo; (अथर्व० १।८।४।६९)। <strong>अवश्रथाय=अवश्रथान=अवस्तान्मोचय।</strong></li>
</ul>
<h2 id="सञज">सञ्ज्</h2>
<ul>
<li>सञ्ज् (षञ्ज सङ्गे)।</li>
<li>&lsquo;त्रिवृद् दर्भमयं पवित्रं कृत्वा वसूनां पवित्रमसीति शाखायां शिथिलमवसजति मूले मूलान्यग्रेऽग्राणि&rsquo; (आप० श्रौ० १।२।६।८)। <strong>अवसजति=ईषल्लग्नं करोति। अवः सङ्गस्यापूर्णतामाह, सा च शिथिलमित्यनेन क्रियाविशेषणेन प्रागेवोक्तेति नार्थोऽवेन।</strong></li>
<li>&lsquo;अवसक्तः पितुस्तेऽद्य मृतः स्कन्धे भुजङ्गमः&rsquo; (भा० आदि० ४१।३)। <strong>स्कन्धेऽवसक्तः=स्कन्धे निहितः।</strong></li>
<li>&lsquo;अशिथिलमपराऽवसज्य कण्ठे&rsquo; (शिशु० ७।१६)। <strong>गाढमालिङ्गयेत्यर्थः।</strong></li>
<li>&lsquo;अविज्ञातावसक्तेन दूषिता मम वाससा&rsquo; (मृच्छ० १।५४)। <strong>अवसक्तेन कृतेषत्स्पर्शेन। अवशब्दः सङ्गस्यासाकल्यमाह।</strong></li>
<li>&lsquo;नागदन्तावसक्ता वीणा&rsquo; (का० सू० १।४।४)। <strong>अवसक्ताऽवलम्बिता।</strong></li>
<li>&lsquo;अवसज्य शिलां कण्ठे समुद्रं तर्त्तुमिच्छसि&rsquo; (रा० ३।४७।४१)। <strong>अवसज्य बद्ध्वा। अवशब्दः सम्यगर्थे स्यादनर्थको वा।</strong></li>
<li>&lsquo;स्वं चावसङ्गं पथि निर्मुमुक्षुः&rsquo; (सौन्दर० ५।५)। <strong>अवसङ्ग आसङ्गः।</strong></li>
</ul>
<h2 id="सद">सद्</h2>
<ul>
<li>सद् (षद्लृ विशरणगत्यवसादनेषु)।</li>
<li>&lsquo;अव द्रोणानि घृतवन्ति सीद&rsquo; (ऋ० ९।९६।१३)। <strong>अवसीद=अवतिष्ठस्वेति सायणः।</strong></li>
<li>&lsquo;आस्तिकः सततं शृण्वन्न कृच्छ्रेष्ववसीदति&rsquo; (भा० आदि० २।६२)। <strong>नावसीदति=न मुह्यति।</strong></li>
<li>&lsquo;न हीङ्गितज्ञोऽवसरेऽवसीदति&rsquo; (कि० ४।२०)। <strong>वचनावसरे न वाचं नियच्छति। अवश्यं वक्तव्यं वक्तीति तात्पर्यार्थः।</strong></li>
<li>&lsquo;नास्त्युद्यमसमो बन्धुः कृत्वा यं नावसीदति&rsquo; (भर्तृ० २।८६)। <strong>अवसीदति=विपद्यते=नश्यति।</strong></li>
<li>&lsquo;कथमेत्य विपर्ययं करिणीं पङ्कमिवावसीदति&rsquo; (कि० २।६)। <strong>कथं विवेकिनी ते मतिरविवेकं प्राप्य नश्यतीत्याह।</strong></li>
<li>&lsquo;सीदतामपि कौन्तेय न कीर्तिरवसीदति&rsquo; (भा० शां० ७५।२६)। <strong>अवसीदति विशीर्यते नश्यति। विशरणगत्यवसादनेषु धातुः पठितः। उपसर्गा द्योतका इत्यव उपसर्गो धातोरर्थमेकत्र नियच्छति। इदमेव द्योतकत्वम्।</strong></li>
<li>&lsquo;स रथो धनुषः क्षोभादतीव ह्यवसीदति&rsquo; (भा० कर्ण० ३४।१००)। <strong>अवसीदति=न्यञ्चति, मज्जति।</strong></li>
<li>&lsquo;नावसीदति यथा गुरु प्रयोजनम्&rsquo; (काद०)। <strong>नावसीदति=न विहन्यते, न नश्यति।</strong></li>
<li>&lsquo;सर्वमस्मत्कुटुम्बमवसीदेत्&rsquo; (दशकु०)। <strong>अवसीदेत्=नश्येत्।</strong></li>
<li>&lsquo;उद्धरेदात्मनाऽऽत्मानं नात्मानमवसादयेत्&rsquo; (गीता ६।५)। <strong>अवसादो हर्षोत्सादो मनोग्लानिः। आत्मानं क्षीणोत्साहं न कुर्यादित्याह।</strong></li>
<li>&lsquo;चित्तं हि स्वकार्यादवसादयन्ति&rsquo; (यो० सू० १।५० भाष्ये)। <strong>निर्विण्णं कृत्वोपरमयन्ति विनिवर्तयन्तीत्यर्थः।</strong></li>
<li>&lsquo;तृतीयोऽत्यन्तमात्मानमाचार्यकुलेऽवसादयन्&rsquo; (छां० उ० २। २३।१)। <strong>अवसादयन् क्लिश्नन्। श्राम्यन्नित्यर्थः।</strong></li>
<li>&lsquo;वैद्यासनावसादः&rsquo; (सुश्रुत० १।१०९।८)। <strong>अवसादः=अधः स्थापनम्।</strong></li>
<li>&lsquo;स्वरावसादः&rsquo; (सुश्रुत० २।२६६।२०)। <strong>स्वरस्योपक्षय इत्यर्थः।</strong></li>
<li>&lsquo;धर्यावसादेन हृतप्रसादा वन्यद्विपेनेव निदाघसिन्धुः&rsquo; (कि० ३।३८)। <strong>धैर्यावलोपः=धैर्यच्युतिः।</strong></li>
<li>&lsquo;बन्धनाच्चावसादान्मे श्रेयः प्रायोपवेशनम्&rsquo; (रा० ४।५५।११)। <strong>अवसादः खेदः (शारीरो मानसश्च)।</strong></li>
<li>&lsquo;अलं स्वपक्षावसादशङ्कया&rsquo; (माल० १)। <strong>अवसादो भङ्गः पराजयः।</strong></li>
<li>&lsquo;नन्दनं वानरेन्द्राणां रक्षसामवसादनम्&rsquo; (रा० ६।१०८।१२)। <strong>अवसादनं हर्षापकर्षकारकम्, चेतोग्लानिकरम्।</strong></li>
<li>&lsquo;अवसादनमिति त्वग्रोगस्य कण्डूयायाः कृत्रिमैरुपायैरुत्पादनम्&rsquo; (सुश्रुत० २।३॥२०)।</li>
<li>&lsquo;उत्सन्नमृदुमांसानां व्रणानामवसादनम्&rsquo; (सुश्रुते)। <strong>संरोहतो व्रणस्योपर्युपजातस्य मांसस्यापाकरणमिहावसादनमुक्तम्।</strong></li>
<li>&lsquo;अति प्रबलपिपासावसन्नानि&rsquo; (काद०)। <strong>अवसन्नानि=क्षीणशक्तिकानि।</strong></li>
<li>&lsquo;कान्तारेष्ववसन्नानाम्&rsquo; (भा० वि० ६।२०)। <strong>हतोत्साहानामित्यर्थः।</strong></li>
<li>&lsquo;पित्रोः सकाशमवसन्नदृशोर्निनाय&rsquo; (रघु० ९।७७)। <strong>अवसन्नदृशोः=नष्टदर्शनयोः=अन्धयोः।</strong></li>
<li>&lsquo;ततस्तेष्ववसन्नेषु सेनापतिषु पञ्चसु&rsquo; (रा० ५।४६।३८)। <strong>अवसन्नेषूपरतेषु।</strong></li>
<li>&lsquo;काश्यपस्तमथावोचदवसन्नोऽसि खेचर&rsquo; (बृ० श्लो० सं० ३।१२३)। <strong>अवसन्नोऽधरीभूत:=पराजितः।</strong></li>
<li>&lsquo;अपन्नदन्नवसन्नवृथामांसानि&rsquo; (गौ० ध० २।८।३१)। <strong>अवसन्नो व्याधितः।</strong></li>
<li>&lsquo;आचारेणावसन्नोपि पुनर्लेखयते यदि&rsquo; (याज्ञ० २।७ मिताक्षरायामुद्धृतं कात्यायनवचनम्)। <strong>अवसन्नो हीनः।</strong></li>
<li>&lsquo;निर्ऋत्यै त्वा इत्यवसन्नां संशीर्णां वा&rsquo; (आप० श्रौ० १०।६।१८।१०)। <strong>अवसन्ना (गौः) या न शक्नोत्युत्थातुम्।</strong></li>
<li>&lsquo;नदीकूलमिव क्लिन्नमवसीदामि&rsquo; (रा० ४।२८।५८)। <strong>अवसीदामि सोदामि। यथा सीदन्ति मम गात्राणीत्यत्रावो द्योतकस्तथेहापि।</strong></li>
<li>&lsquo;आज्यं चावसादयति&rsquo; (तै० सं० १।६।९)। <strong>अवसादयति अवपातयति। क्रमप्रयोजनं नाम्नां शाकपूण्युपलक्षितम्। प्रकल्पयेदन्यदपि न प्रज्ञामवसादयेत् इति निरुक्तवार्तिककारवाक्यम्।</strong></li>
</ul>
<h2 id="सच">सिच्</h2>
<ul>
<li>सिच् (षिच क्षरणे)।</li>
<li>&lsquo;को हि क्षते क्षारमिवावसिञ्चेत्&rsquo; (अवदा० जा० २६, २९)। <strong>अवसिञ्चेत्=उपरि पातयेत्।</strong></li>
<li>&lsquo;मौञ्जैः पर्वसु बद्ध्वा पिञ्जूलिभिराप्लावयति&rsquo; (कौ० सू० ३२।३,४)। <strong>अवसिञ्चति वा।</strong></li>
<li>&lsquo;दूरादावसथान्मूत्रं दूरात्पादावसेचनम्&rsquo; (मनु० ४।१५१)। <strong>पादावसेचनम्=पादप्रक्षालन जलशेषः।</strong></li>
<li>&lsquo;प्रदीपैः काञ्चनैस्तत्र गन्धतैलावसेचितैः&rsquo; (भा० भीष्म० ९७।३१)। <strong>अवसेचितैः=कृतावसेकैः। अवसेको नाम तैलस्य प्रदीपेन्तरासेचनम्।</strong></li>
<li>&lsquo;शीतलेन जलेनैनं मूर्च्छन्तमवसेचयेत्&rsquo; (सुश्रुत० सूत्र० २७ )। <strong>अवसेचयेत् तत्र काश्चन विप्रुषोऽवपातयेत्। अवशब्दः क्षारणस्याल्पतामाह।</strong></li>
</ul>
<h2 id="सर">स्रु</h2>
<ul>
<li>स्रु (स्रु गतौ)।</li>
<li>&lsquo;उदकानि च दूषयेत्, अवस्रावयेच्च&rsquo; (कौ० अ० १२।५।१४)। <strong>अवस्रावयेत् परिवाहयेत्।</strong></li>
<li>&lsquo;यो महत्यर्थसमुदये स्थितः कदर्यः सन्निधत्तेऽवनिधत्ते ऽवस्रावयति&rsquo; (कौ० अ० २।९।२५)। <strong>अवस्रावयति विषयान्तरं (देशान्तरं) संक्रमयति।</strong></li>
<li>&lsquo;कोशदण्डनिचयरक्षाविधानान्यवस्रावयिष्यामि&rsquo; (कौ० अ० ९।४।८)। <strong>अवस्रावयिष्यामि ध्वंसयिष्यामि।</strong></li>
</ul>
<h2 id="सज">सृज्</h2>
<ul>
<li>सृज् (सृज विसर्गे)।</li>
<li>&lsquo;अव राजन्पशुतृपं न तायुं सृजा&rsquo; (ऋ० ७।८६।५)। <strong>अवसृज=मुञ्च।</strong></li>
<li>&lsquo;प्रथमोत्पादितं मेध्यमश्वमवासृजः&rsquo; (भा० वन० १२।१८)। <strong>विसृष्टवानसि, अमुञ्च इत्यर्थः।</strong></li>
<li>&lsquo;वृत्रस्य स ततः क्रुद्धो घोरं वज्रमवासृजत्&rsquo; (भा०)। <strong>अवासृजत्=प्राक्षिपत्=प्राहरत्।</strong></li>
<li>&lsquo;पत्न्या चानुगतो दुःखी वने प्राणानवासृजत्&rsquo; (हरि० १।१४।५)। <strong>अवासृजत्= पर्यत्यजत्=अजहात्।</strong></li>
<li>&lsquo;य आस्यन्ये अवासृजन्&rsquo; (अथर्व० ४।६।७)। <strong>अवासृजन्=समीपस्थाः प्राक्षिपन्।</strong></li>
<li>&lsquo;तासु वीर्यमवासृजत्&rsquo; (हरि० १।१।२७)। <strong>रेतोऽसिञ्चदित्याह।</strong></li>
<li>&lsquo;अथैनं कामेष्ववसृजेत्&rsquo; (चरक० सूत्र० १५।१७)। <strong>निर्यन्त्रणं कुर्यादित्यर्थः।</strong></li>
<li>&lsquo;तान्पण्डितो नावसृजेत् परेषु&rsquo; (भा० सभा० ६६।७)। <strong>तानतिवादान् परेषु परान्प्रति नावसृजेन्न मुञ्चेन्न मुखान्निःसारयेदित्यर्थः।</strong></li>
<li>&lsquo;तान्पण्डितो नावसृजेत्परेभ्यः&rsquo; (भा० उ० ३४।८०)।</li>
<li>&lsquo;प्रमादादरण्ये पशूनुत्सृष्टान्दृष्ट्वा ग्राममानीय स्वामिभ्योऽवसृजेत्&rsquo; (आप० ध० २।२८।८)। <strong>अवसृजेत्=अर्पयेत्।</strong></li>
<li>&lsquo;सूर्याया वहतुः प्रागात्सविता यमवासृजत्&rsquo; (ऋ० १०।८५।१३)। <strong>अवासृजत् प्राजत् प्रासुवत्।</strong></li>
<li>&lsquo;अवसृष्टा परापत शरव्ये ब्रह्मसंशिते&rsquo; (अथर्व० ३।१९।८)। <strong>अवसृष्टा=धनुषो विनिर्मुक्ता।</strong></li>
<li>&lsquo;यथेषुका परापतदवसृष्टाधि धन्वनः&rsquo; (अथर्व० १।३।९)। <strong>उक्तोऽर्थः।</strong></li>
<li>&lsquo;बृहस्पतिनावसृष्टां सर्वे देवा अधारयन्&rsquo; (अथर्व० १४।२।५३)।</li>
<li>&lsquo;सृजदर्णंस्यव यद् युधा गाः&rsquo; (ऋ० १।१७४।४)। <strong>अवासृजत्=अवासृजः। पुरुषव्यत्ययः। अवाङ्मुखमपातयः। अर्णांसि जलानि।</strong></li>
<li>&lsquo;समुद्रमनयत्पार्थं तत्र चैनमावासृजत्&rsquo; (भा० वन० १८७।२४)। <strong>अवासृजत् अधोऽक्षिपत्।</strong></li>
<li>&lsquo;सुपेशसं मा ऽ व सृजन्त्यस्तम्&rsquo; (ऋ० ५।३०।१३)। <strong>गृहं गन्तुमनुजानन्तीत्याह।</strong></li>
<li>&lsquo;इन्द्रमेव तत् स्वायां दिशि प्रीत्वा ऽवसृजति&rsquo; (शां० ब्रा० २।२)। <strong>उक्तोऽर्थः।</strong></li>
<li>&lsquo;अव द्रुग्धानि पित्र्या सृजा नोऽव या वयं चकृमा तनूभिः&rsquo; (ऋ० ७।८६।५)। <strong>अवसृज विमुञ्च, अस्मत्तो विश्लेषय।</strong></li>
<li>&lsquo;अव वृष्टिं सृजतं जीरदानू&rsquo; (ऋ० ५।६२।३)। <strong>अवसृजतम् अधः प्रेरयतम्।</strong></li>
<li>&lsquo;वनस्पतिरवसृष्टो न पाशैः&rsquo; (तै० ब्रा० २।६।८।४)। <strong>अवसृष्टो मुक्तः।</strong></li>
</ul>
<h2 id="सप">सृप्</h2>
<ul>
<li>सृप् (सृप्लृ गतौ)।</li>
<li>&lsquo;असौ योऽवसर्पति नीलग्रीवो विलोहितः&rsquo; (वा० सं० १३।७)। <strong>अवसर्पति=अवाचीनं सर्पति सरति।</strong></li>
<li>&lsquo;तदप्येतद् उत्तरस्य गिरेर्मनोरवसर्पणम्&rsquo; (श० ब्रा० १।८।१।६)। <strong>अवसर्पणमवरोहरणम्।</strong></li>
</ul>
<h2 id="स">सो</h2>
<ul>
<li>सो (षो अन्तकर्मणि)।</li>
<li>&lsquo;अव स्य हरी वि मुचा सखाया&rsquo; (ऋ० ६।४०।१)। <strong>अवस्य। अवोपसृष्टस्य अवस्यतेर्लोण्मध्यमैकवचने रूपम्। सखायौ हरी वाजिनौ बिषितौ कुर्वित्याह।</strong></li>
<li>&lsquo;स्यतिरुपसृष्टो विमोचने&rsquo; (नि० १।१७)।</li>
<li>&lsquo;अवस्यति हैतद्यद् गार्हपत्यं चिनोति। … य उ वैके चाग्निचितोऽस्यामेव तेऽवसिताः&rsquo; (श० ब्रा० ७।१।१।१)। <strong>अवस्यति=स्वस्यावस्थितिं करोति।</strong></li>
<li>&lsquo;स्वकृत इरिणे नावस्येत्&rsquo; (आप० श्रौ० ५।७।२५।९)। <strong>नावस्येत्=न तिष्ठेत्। इरिणेऽतृणे।</strong></li>
<li>&lsquo;अगदः सोमेन पशुनेष्ट्येष्ट्वाऽवस्येत्&rsquo; (आश्व० गृ० ४।१।४)। <strong>अवस्येत् गृहं प्रविश्य वसेदिति हरदत्तः।</strong></li>
<li>&lsquo;यानि वा इमानि पृथिव्याश्चित्राणि तानि नक्षत्राणि तस्मादश्लीलनामानि चित्रे नावस्येन्न यजेत&rsquo; (तै० ब्रा० १।५।२।६)। <strong>अवस्येत् निवसेदिति सायणः।</strong></li>
<li>&lsquo;आद्यन्तयोः पृथगवस्यसि मध्यतश्च&rsquo; (भा० पु० ७।९।३०)। <strong>अवस्यसि=स्थितो भवसि। कारणत्वेनावधित्वेन च विरामं करोषीति श्रीधरः।</strong></li>
<li>&lsquo;प्रतिष्ठा वा एतस्य एष्टव्या यः कृषिमवस्यति&rsquo; (काठक० १७।१२)।</li>
<li>&lsquo;शक्तिर्ममावस्यति हीनयुद्धे&rsquo; (कि० १६।१७)। <strong>अवस्यति=समाप्तिमेति, क्षीयते।</strong></li>
<li>&lsquo;वाणीं काणभूजीमजीगणदवासासीच्च वैयासिकीम्&rsquo; (मल्लिनाथः संजीवन्या उपक्रमे)। <strong>अवासासीत्=निरचिनोत्, निश्चितमजानात्।</strong></li>
<li>&lsquo;अवसेयाश्च कार्याणि धर्मेण पुरवासिनाम्&rsquo; (भट्टि० १९।१२)। <strong>अवसेयाः=जानीयाः। आशिषि लिङि प्रयोगः।</strong></li>
<li>&lsquo;देवयजन एवैनं तदवसाययति&rsquo; (ऐ० ब्रा० ३।२)। <strong>उपवेशयतीत्यर्थः।</strong></li>
<li>&lsquo;अवसानं जोषयेत्&rsquo; (आश्व० ग० २।७।२, गो० गृ० ४।७।२)। <strong>अवसानं वास्तु।</strong></li>
<li>&lsquo;यमो ददात्यवसानमस्मै&rsquo; (ऋ० १०।१४।९)। <strong>अवसानमावासः। दहनस्थानमिति सायणः।</strong></li>
<li>&lsquo;ददाम्यस्मा अवसानमेतत्&rsquo; (अथर्व० १८।२।३७)। <strong>अवस्यन्ति निवसन्त्यत्रेत्यवसानमावासस्थानम्।</strong></li>
<li>&lsquo;अवसानं भवत्वत्र&rsquo; (भा० उ० ३१।१९)। <strong>अवसानं वसतिस्थानम्।</strong></li>
<li>&lsquo;दोहावसाने पुनरेव दोग्ध्रीम्&rsquo; (रघु० २।२३)। <strong>दोहस्यान्ते दोहकर्मणि परिणते सति।</strong></li>
<li>&lsquo;तच्छिष्याध्ययननिवेदितावसानाम्&rsquo; (रघु० १।२) <strong>अवसानं विरामः, अन्तः।</strong></li>
<li>&lsquo;अवसानेऽङ्गराजस्य योद्धव्यं भवता किल&rsquo; (वेणी० ५।३९)। <strong>अवसानं निधनम्।</strong></li>
<li>&lsquo;इदमुच्छ्रेयोऽवसानमागाम्&rsquo; (अथर्व० १९।१४।१)। <strong>अवस्यति पर्याप्तं भवति प्रयाणमत्र स्थाने इत्यवसानम्।</strong></li>
<li>&lsquo;विमुच्या वयोऽवसायाश्वान्&rsquo; (ऋ० १।१०४।१)। <strong>अवसाय=वियोज्य।</strong></li>
<li>&lsquo;स्यतिरुपसृष्टो विमोचने&rsquo; (नि० १।१७)।</li>
<li>&lsquo;अवसितं हसितं प्रसितम्&rsquo; (भट्टि० १०।६)। <strong>अवसितम्=समाप्तम्=अपगतम्।</strong></li>
<li>&lsquo;अवसितो दर्शनार्थः&rsquo; (माल० २)। <strong>उक्तोऽर्थः।</strong></li>
<li>&lsquo;नवावसिते वैनमाहरेयुः&rsquo; (श० ब्रा० २।३।२।८)। <strong>नवे गृह इत्याह।</strong></li>
<li>&lsquo;शरवर्षैरवसायमाश्रयाशः&rsquo; (शिशु० २०।७२)। <strong>अवसायः=अन्तः=नाशः।</strong></li>
<li>&lsquo;अवसायो भविष्यामि दुःखस्यास्य कदा न्वहम्&rsquo; (भट्टि० ६।८१)। <strong>अवसायः=समापकः।</strong></li>
<li>&lsquo;अत्रा युक्तोऽवसातारमिच्छात्&rsquo; (ऋ० १०।२७।९)। <strong>अवसातारम्=विमोक्तारम्</strong></li>
<li>&lsquo;अवसेन वा अध्वानं यन्ति&rsquo; (श० ब्रा० २।६।२।१७) <strong>अवसः पाथेयं पथ्यदनम्। अन्तावसायी श्वपचे मुनिभेदे च नापिते (मेदिनी)। अत्रावपूर्वस्य स्यतेर्निवासोऽर्थ इति प्रव्यक्तम्।</strong></li>
<li>&lsquo;तस्य सप्त पदानि समस्यावस्येत्।&rsquo; (शां० ब्रा० ३।२)। <strong>अवस्येत् समाप्तिं कुर्यात्, विरमेत्।</strong></li>
<li>&lsquo;अब स्यतं मुञ्चतं यन्नो अस्ति तनूषु कृतमेनो अस्मत्&rsquo; (तै० सं० १।८।२२)। <strong>अवस्यतमवसाययतं नाशयतम्।</strong></li>
<li>&lsquo;नवाऽवसिते वा&rsquo; (का० श्रौ० ४।१३।८)। <strong>इदं पुस्तके न्यस्तचरं भूयो वैशद्यायेहानूद्यते। अवसितं गृहम्। लोके उदवसितं गृहमुच्यते। तथा चामरः पठति&ndash;गृहं गेहोदवसितम् इति। स्वामी तु सिनोते र्व्युत्पत्तिमाह।</strong></li>
<li>&lsquo;साक्षरः पदान्तो ऽवसितः&rsquo; (ऋक्तन्त्रे २।२।८)। <strong>साक्षरं समानाक्षरं पदान्तो ऽवसितोऽनुनासिको भवतीति वृत्तिः।</strong></li>
<li>&lsquo;यत्कामस्तदवस्यति&rsquo; (भा० पु० ११।१५।५)। <strong>तस्य कामस्य परां सीमानमधिगच्छतीत्यर्थः।</strong></li>
</ul>
<h2 id="सकनद">स्कन्द्</h2>
<ul>
<li>स्कन्द् (स्कन्दिर् गतिशोषणयोः)।</li>
<li>&lsquo;पुरीमवस्कन्द लुनीहि नन्दनम्&rsquo; (शिशु० १।५१)। <strong>अवस्कन्द=आक्राम।</strong></li>
<li>&lsquo;स नद्यवस्कन्दमुपास्पृशच्च&rsquo; (भट्टि० २।११)। <strong>नदी नदीमवस्कद्यावतीर्येत्याह।</strong></li>
<li>&lsquo;अवस्कन्दं करिष्यामि शिबिरेऽस्याद्य दुष्करम्&rsquo; (भा० सौप्तिक० ३।२७)। <strong>अवस्कन्दः=आक्रमणम्।</strong></li>
<li>&lsquo;न नाम प्रतिबन्धेन न चावस्कन्दकर्मणा। शक्य एष गिरिस्तात देवैरप्यवमर्दितुम्&rsquo; (हरि० २।४२।४५)। <strong>अवस्कन्देन=उपर्युत्प्लवनेन।</strong></li>
<li>&lsquo;रथादवस्कन्द्य&rsquo; (भा० पु० १०।३८।२६)। <strong>अवस्कन्द्य=अवप्लुत्य।</strong></li>
<li>&lsquo;नद्यवस्कन्दमुपास्पृशच्च&rsquo; (भट्टि० २।११)। <strong>नद्यवस्कन्दमिति णमुलन्तम्। अवस्कन्द्य=अवतीर्य।</strong></li>
</ul>
<h2 id="क-1">कॄ</h2>
<ul>
<li>कॄ (कॄ विक्षेपे, स्कॄ= कॄ सुट्)।</li>
<li>&lsquo;रोधांसि धीरमवचस्करिरे महोक्षाः&rsquo; (शिशु० ५।६३)। <strong>अवचस्करिरे=आलिलिखुः। काशिकायां त्वत्रार्थेऽपोपसर्गः प्रयुक्तः-अपस्किरते वृषभो हृष्टः। गृहद्वाराशुचिस्थानरथ्यावस्करशोधनम् (नारदः)। अवस्करोऽन्नमलम्। अवकरेर्थेप्यस्य प्रयोगो दृश्यते।</strong></li>
</ul>
<h2 id="सतमभ">स्तम्भ्</h2>
<ul>
<li>स्तम्भ् (स्तम्भू रोधने, धारणे वा सौत्रो धातुः)।</li>
<li>&lsquo;अघानि हिम्मकोयोधैरवाष्टम्भि यशोधरः&rsquo; (राज० ६।२५०)। <strong>अवाष्टम्भि=अग्राहि। अवष्टब्धो धृत इत्यर्थः।</strong></li>
<li>&lsquo;अवष्टब्धा सेना&rsquo; (पा० ८।३।६८ सूत्रे काशिकायाम्)। <strong>समीपस्थेत्यर्थः। अवष्टब्धा गौः। निरुद्धा सती समीपस्थेति तत्त्वबोधिनी।</strong></li>
<li>&lsquo;पतिव्रता च सुश्रोणी अवष्टब्धा च जानकी&rsquo; (रा० ५।५९।२३)। <strong>मया दृष्टेति हनूमद्वचः। अवष्टब्धा=निरुद्धगमना।</strong></li>
<li>&lsquo;शोधयेत्पूर्ववादं तु यावन्नोत्तरदर्शनम्। अवष्टब्धस्योत्तरेण निवृत्तं शोधनं भवेत्&rsquo; (याज्ञ० २।३ इत्यत्र मिताक्षरायामुद्धृतं नारदवचनम्)। <strong>अवष्टब्धस्य प्रतिबद्धस्य।</strong></li>
<li>&lsquo;अवष्टब्धधनुं रामं क्रुद्धं तं रिपुघातिनम्&rsquo; (रा० ३।२५।१)। <strong>अवष्टब्धधनुम्=गृहीतधनुषम्। अवलम्बितकार्मुकम्=धृतकोदण्डम्।</strong></li>
<li>&lsquo;अवष्टब्धं च मे राम नक्षत्रं दारुणैर्ग्रहैः&rsquo; (रा० २।४।१८)। <strong>आक्रान्तमित्याह।</strong></li>
<li>&lsquo;प्रकृतिं स्वामवष्टभ्य&rsquo; (गीता० ९।८)।<strong>स्वामधिष्ठायेति पाठान्तरम्।</strong></li>
<li>&lsquo;वृद्धो भार्यामवष्टभ्य&rsquo; (रा० )। <strong>आधृत्य। तस्याः कृत इति तात्पर्यार्थः।</strong></li>
<li>&lsquo;कोसलनृपतेर्द्वारमवष्टभ्य&rsquo; (रत्ना० ४)। <strong>रुद्ध्वेत्यर्थः।</strong></li>
<li>&lsquo;अवष्टभ्यासौ माम्&rsquo; (महावीर० ५।५)। <strong>परिष्वज्य, उपगुह्य।</strong></li>
<li>&lsquo;क्रोडविभागेन मामवष्टभ्य&rsquo; (काद०)। <strong>उक्तोऽर्थः।</strong></li>
<li>&lsquo;तिमिरेणावष्टभ्यमाने जीवलोके&rsquo; (काद०)। <strong>अवगुण्ठ्यमाने, आच्छाद्यमान इत्यर्थः।</strong></li>
<li>&lsquo;अवष्टभ्यमान इव जलधरैः&rsquo; (का०)। <strong>उपरुध्यमानः, पुरः सरणाद् वार्यमाणः।</strong></li>
<li>&lsquo;अथ शोकं समुत्सृज्य…स्वावष्टम्भेन&rsquo; (कथा० ६।२२)। <strong>स्वावष्टम्भेन=आत्मावलम्बनेन।</strong></li>
<li>&lsquo;प्रसन्नवदनो हृष्टः…सावष्टम्भो नरः शुचिः&rsquo; (पञ्चत० १।२१५)। <strong>अवष्टम्भोऽध्यवसायः, निर्भीकं शक्तिश्रद्धानं वा।</strong></li>
<li>&lsquo;तत्कथमहं धैर्यावष्टम्भं करोमि&rsquo; (पञ्चत० १)। <strong>धैर्यस्यावलम्बनम् आश्रयणम्।</strong></li>
<li>&lsquo;खड्गलतावष्टम्भनिश्चलः&rsquo; (मालती० ३)। <strong>अवष्टम्भोऽवलम्ब आश्रयः।</strong></li>
<li>&lsquo;मेरोश्चतुर्दिशमवष्टम्भगिरय उपक्लृप्ताः&rsquo; (भा० पु० ५।६।११)। <strong>उक्तोऽर्थः। सावष्टम्भम्=सगर्वम्।</strong></li>
<li>&lsquo;सावष्टम्भाकृतिना&rsquo; (काद०)। <strong>सावष्टम्भा ओजस्विन्याकृतिर्यस्य तेन।</strong></li>
<li>&lsquo;ईदृशोऽस्यावष्टम्भः&rsquo; (रत्ना० ४)। <strong>अध्यवसायः, निश्चयः।</strong></li>
<li>&lsquo;पलायनमवष्टम्भो वा&rsquo; (पञ्चत० ४)। <strong>स्थिरीभूय विरोध इत्यर्थः।</strong></li>
<li>&lsquo;रघोरवष्टम्भमयेन पत्त्रिणा&rsquo; (रघु० ३।५३)। <strong>स्तम्भरूपेणेति मल्लिनाथः। अवष्टम्भः स्वर्णम्, तन्मयेन तद्विकारेणेत्येवमपि
शक्यं व्याख्यातुम्।</strong></li>
<li>&lsquo;अवष्टब्धावथ क्षिप्त्वा पादौ शङ्करपाणिना&rsquo; (स्कन्दपु० मा० कौ० (२) २७।७६)। <strong>अवष्टब्धौ=अवलम्बितौ।</strong></li>
<li>&lsquo;अवष्टब्धसहायश्च&rsquo; (रा० ४।१५।१३)। <strong>परिगृहीतसहाय इत्यर्थः।</strong></li>
</ul>
<h2 id="सत">स्तॄ</h2>
<ul>
<li>स्तॄ (स्तॄञ् आच्छादने)।</li>
<li>&lsquo;शरासनज्यातलवारणध्वनिः…प्रकम्पयन्गामवतस्तरे दिशः&rsquo; (कि० १४।२९)। <strong>अवतस्तरे=आच्छादयामास। व्यानश इत्यर्थः।</strong></li>
<li>&lsquo;उरसि रसादवतस्तरे स्तनाभ्याम्&rsquo; (शिशु० ७।४७)। <strong>अवतस्तरे=उपजुगुहे।</strong></li>
<li>&lsquo;नभोऽवस्तीर्यते जृम्भकैः&rsquo; (उत्तर०)। <strong>आच्छाद्यत इत्यर्थः।</strong></li>
<li>&lsquo;अवस्तारो जवनिका।&rsquo; (पा० ३।३।१२० इत्यत्र काशिका)।</li>
<li>&lsquo;आवसथं दद्यादुपरिशय्यामुपस्तरणमुपधानं सावस्तरणम्&rsquo; (आप० ध० २।३।६।१५)। <strong>अवस्तरणमुपरिपटः।</strong></li>
<li>&lsquo;सिद्धं कालमप्राप्तं करोत्यप्राप्तं प्राप्तं वेत्यवस्तारः&rsquo; (कौ० अ० २।८।१०)।</li>
<li>&lsquo;अवे तॄस्त्रोर्घञ्&rsquo; (पा० ३।३।१२०) <strong>इति सूत्रे ऽवस्तारो जवनिकेति वृत्तिः।</strong></li>
</ul>
<h2 id="सथ">स्था</h2>
<ul>
<li>स्था (ष्ठा गतिनिवृत्तौ)।</li>
<li>&lsquo;मा रायो राजन्सुयमादवस्थाम्&rsquo; (ऋ० २।२७।११)। <strong>माऽवस्थाम्=दूरे मा स्थाम्। वियुक्तो मा स्म भूवम् इत्यर्थः।</strong></li>
<li>&lsquo;सोऽवतिष्ठति&rsquo; (श० ब्रा० ५।४।३।२२)। <strong>अवरोहतीत्याह।</strong></li>
<li>&lsquo;क्षणमप्यवतिष्ठते श्वसन्यदि जन्तुर्ननु लाभवानसौ&rsquo; (रघु० ८।८७)। <strong>अवतिष्ठते=तिष्ठति, ध्रियते।</strong></li>
<li>&lsquo;समुद्रमासामवतस्थे अग्रिमा&rsquo; (ऋ० ५।४४।९)।</li>
<li>&lsquo;अयं यो भूरिमूलः समुद्रमवतिष्ठति&rsquo; (अथर्व० ६।४३।२)। <strong>अवक्रम्य तिष्ठति। उभयत्रावपूर्वस्तिष्ठतिः सकर्मकः।</strong></li>
<li>&lsquo;मयि सृष्टिर्हि लोकानां रक्षा युष्मास्ववस्थिता&rsquo; (कु० २।२८)। <strong>अवस्थिता=स्थिता। लम्बत आयत्तेति तात्पर्यार्थः।</strong></li>
<li>&lsquo;ते कपि तं समासाद्य तोरणस्थमवस्थितम्&rsquo; (रा० ५।४३।२७)। <strong>अवस्थितं सज्जम्, जागरूकम्।</strong></li>
<li>&lsquo;अवस्थितमसम्भ्रान्तं&rsquo; (माम्) (रा० ५।५८।३९)। <strong>अवस्थितो निश्चेष्टः।</strong></li>
<li>&lsquo;विपर्यये तु पितुरस्याः समीपनयनमवस्थितमेव&rsquo; (शा० ५)। <strong>अवस्थितम्=व्यवस्थितम्=निर्णीतम्।</strong></li>
<li>&lsquo;नारीर्हत्वाऽनवस्थिताः&rsquo; (मनु० ११।१३८)। <strong>अनवस्थिताः=इत्वरीः, स्वैरिणीः, असंस्थुलाः।</strong></li>
<li>&lsquo;आदित्यं वौशनसं वाऽवस्थाय प्रयोधयेत्&rsquo; (आश्व० गृ० ३।१२।१६)।</li>
<li>&lsquo;ततो निर्याय कौरव्य अवस्थाप्य च तद्बलम्&rsquo; (भा० वन० १६।२९)। <strong>अवस्थाप्य=सान्त्वयित्वा, समाहितं कृत्वा।</strong></li>
<li>&lsquo;द्वैराज्यमवस्थापयितुकामोऽस्मि&rsquo; (माल० ५)। <strong>प्रतिष्ठापयितुमना इत्याह।</strong></li>
<li>&lsquo;न शक्नोमि हृदयमवस्थापयितुम्&rsquo; (उत्तर० ४)। <strong>अवस्थापयितुम्=स्थिरीकर्तुम्।</strong></li>
<li>&lsquo;एषो अपश्रितो वलो गोमतीमवतिष्ठति&rsquo; (ऋ० ८।२४।३०)। <strong>अवतिष्ठति अधितिष्ठति।</strong></li>
<li>&lsquo;वेदकावेदकयोः कृतसमर्थावस्थयोर्देशाग्रामजातिगोत्रनामकर्माणि चाभिलिख्य…&rsquo; (कौ० अ० ३।१।१७)। <strong>अवस्थः प्रतिभूः, लग्नकः।</strong></li>
<li>&lsquo;कृतप्रतिघातावस्थः सूचकः&rsquo; (कौ० अ० २।८।२९)। <strong>अवस्था प्रातिभाव्यम्।</strong></li>
<li>&lsquo;अवस्थानं यदैव त्वमासिष्यसि परन्तप&rsquo; (रा० ४।५४।१६)। <strong>अवस्थाने बिलेऽन्तः स्थितिम्। अवोऽधोर्थे।</strong></li>
</ul>
<h2 id="सन">स्ना</h2>
<ul>
<li>स्ना (ष्णा शौचे)।</li>
<li>&lsquo;अन्यस्य चावस्नातं दूरतः परिवर्जयेत्&rsquo; (भा० अनु० १०४।५९)। <strong>अवस्नातं यत्रान्येन पूर्वं स्नातम्।</strong></li>
</ul>
<h2 id="सम">स्मि</h2>
<ul>
<li>स्मि (ष्मिङ् ईषद्धसने)।</li>
<li>&lsquo;अव स्मयन्त विद्युतः पृथिव्याम्&rsquo; (ऋ० १।१६८।८)। <strong>अवाङ्मुखं प्रकाशन्त इत्याह।</strong></li>
</ul>
<h2 id="सयनद">स्यन्द्</h2>
<ul>
<li>स्यन्द् (स्यन्दू स्रवणे)।</li>
<li>&lsquo;नट अवस्यन्दने इति धातुपाठः।&rsquo; <strong>अवस्यन्दनं नाट्यम्।</strong></li>
<li>&lsquo;पूर्वमविवक्षितस्यार्थस्यानन्तरं स्ववावये समारोपो नाट्ये ऽवस्यन्दितमुच्यते।&rsquo; <strong>तथा च दर्पणकारस्तल्लक्षणमाह।</strong></li>
</ul>
<h2 id="सरस">स्रंस्</h2>
<ul>
<li>स्रंस् (स्रंसु अवस्रंसने)।</li>
<li>&lsquo;लवि अवस्रंसन इति धातुपाठः।&rsquo; <strong>अवशब्दोऽधोवचनो यथान्यत्र-अवलम्बन्ते तरुशाखासु वल्कलानि यतीनाम्।</strong></li>
<li>&lsquo;परिस्खलितगतिरवस्रस्तवासा: समायातः&rsquo; (तन्त्रा० १।३)। <strong>श्लथीभूतपतितवसन इत्यर्थः।</strong></li>
<li>&lsquo;अंसावस्रंसिनः शापशासनपट्टस्य&rsquo; (हर्ष० १)। <strong>अंसस्याधः पतत इत्यर्थः।</strong></li>
</ul>
<h2 id="सवप">स्वप्</h2>
<ul>
<li>स्वप् (ञिष्वप् शये)।</li>
<li>&lsquo;अथ रात्र्यां व्यतीतायामवसुप्तमनन्तरम्&rsquo; (रा० २।५६।१)। <strong>अवसुप्तमीषत् सुप्तम् इति तिलककारो रामः।</strong></li>
<li>&lsquo;तं शब्दमवसुप्तस्तु जटायुरथ शुश्रुवे&rsquo; (रा० ३।५०।१)। <strong>उक्तोऽर्थः। स्थानेऽवशब्दप्रयोगो वश्यवाचः कवेः। ईषत्सुप्त एव शब्दं शृणुयान्न प्रसुप्तः सुषुप्तो वा।</strong></li>
<li>&lsquo;इयं पद्मावत्यवसुप्ता (स्वप्न० ५)। <strong>अत्रास्थानेऽवः। न ह्यत्र स्वापस्याल्पताऽभिप्रेता। लेखकप्रमादो वाऽयं स्यात्।</strong></li>
<li>&lsquo;अचकितमवसुप्तं पाण्डवानामनीकम्। निशि सुनिशितशस्त्रो द्रोणसूनुर्जघान&rsquo; (का० नी० सा० १९।७१)॥ <strong>अत्रावः सुतमामनिष्टः, अर्थं हि विपर्यासयति। गाढं सुप्तानामेव पाण्डवानां वधः शक्यो द्रौणिना न त्ववसुप्तानामीषत्सुप्तानाम्। मन्ये कामन्दकोऽत्रानर्थकमवं प्रयुङ्क्ते स्वापमात्रं च विवक्षते।</strong></li>
</ul>
<h2 id="सव">स्वृ</h2>
<ul>
<li>स्वृ (स्वृ शब्दोपतापयोः)।</li>
<li>&lsquo;अव स्वराति गर्गरः&rsquo; (अथर्व० २०।९२।६)। <strong>मन्दं शब्दायत इत्यर्थः।</strong></li>
</ul>
<h2 id="हन">हन</h2>
<ul>
<li>हन (हन हिंसागत्योः)।</li>
<li>&lsquo;व्रीहीनवहन्ति।&rsquo; **उलूखले मुसलेनावताड्य तुषं विविनक्ति। अवासां जहि शर्धो यातुमतीनाम्&rsquo; (ऋ० १।१३३।३)। <strong>अवजहि=चूर्णय।</strong></li>
<li>&lsquo;अवैनान् दुन्दुभे जहि&rsquo; (अथर्व० ५।२०।१)। <strong>संचूर्णय, संपिण्ड्ढि।</strong></li>
<li>&lsquo;अव ब्रह्मद्विषो जहि&rsquo; (अथर्व० २०।९३।१)।</li>
<li>&lsquo;उद्यंस्त्वं देव सूर्य सपत्नानव मे जहि&rsquo; (अथर्व० १३।१।३२)। <strong>उक्तोऽर्थः। अत्रोदाहरणेषु सर्वत्रावोऽयमुपसर्गः साकल्यमाह क्रियाया नासाकल्यं यथाऽन्यत्र। इदमवश्यमभ्युपेयम्। व्यवहारोऽत्र मानम्।</strong></li>
<li>&lsquo;कर्णावघातानिपुणेन च ताड्यमाना दूरीकृताः करिवरेण&rsquo; (तरङ्गभङ्गाः) (नी० प्र० २)। <strong>अवघातः=प्रहारः।</strong></li>
<li>&lsquo;अधरे दत्तदन्तावघाते&rsquo; (सा० द०)। <strong>उक्तोऽर्थः। अवधातो व्रीहीणाम्। अवघातः कण्डनम्। अवहननम्=कण्डनम्।</strong></li>
<li>&lsquo;अवहननायोलूखलम्।&rsquo; (पा० २।१।३६। वृत्तौ)। <strong>अवहननमिति फुप्फुसस्यापि समाख्या भवति तथा च याज्ञवल्क्ये प्रयोगः-वपा वसाऽवहननम् (३।९४)।</strong></li>
<li>&lsquo;वज्रेणावहतः शयाम्&rsquo; (=शेताम्) (अथर्व० ६।१३४।२)। <strong>अवः साकल्ये।</strong></li>
<li>&lsquo;अथो अवघ्नती हन्त्यथो पिनष्टि पिंषती&rsquo; (ऋ० १।१९१।२)। <strong>(विषौषधिः) अवघ्नती=अवहन्यमाना कण्ड्यमाना।</strong></li>
<li>&lsquo;नासुष्वेरापिर्न सखा न जामिर्दुष्प्राव्यो ऽवहन्तेदवाचः&rsquo; (ऋ० ४।२५।६)। <strong>अवहन्ता पराहन्ता पराणोदयिता। हिंसिता, चूर्णयिता।</strong></li>
<li>&lsquo;स्वर्भानोरध यदिन्द्र माया अवो दिवो वर्तमाना अवाहन्&rsquo; (ऋ० ५।४०।६)। <strong>अवाहन् अपनुदसीत्यर्थः।</strong></li>
<li>&lsquo;अव रक्षो दिवः सपत्नं वध्यासम् इत्यवहन्ति&rsquo; (आप० श्रौ० १।१९।१०)। <strong>अववध्यासम् पराणुद्याम्।</strong></li>
</ul>
<h2 id="हस">हस्</h2>
<ul>
<li>हस् (हसे हसने)।</li>
<li>&lsquo;यच्चावहासार्थमसत्कृतोसि&rsquo; (गीता० ११।४३)। <strong>अवहासः=प्रहासः परिहासः।</strong></li>
<li>&lsquo;अवहासं ततो मुक्त्वा रावणो वाक्यमब्रवीत्&rsquo; (रा० ७।१८।८)। <strong>अवहासः सनिन्द उपहासः।</strong></li>
<li>&lsquo;कथं नु सर्वलोकस्य नावहास्या भवेमहि&rsquo; (भा० द्रोण० ७५।३)। <strong>अवहास्याः=उपहासयोग्याः। अन्तर्लीनमवहस्य। इहावहासः स्मितपर्यायः। सार्थकोऽवशब्दः।</strong></li>
<li>&lsquo;तत्रावहसितश्चासीत् प्रस्कन्दन्निव संभ्रमात्&rsquo; (भा० आदि० १।१३६)। <strong>अवहसितोऽनादरेणोपहसितः। अवशब्दोधोऽर्थे।</strong></li>
</ul>
<h2 id="ह">हा</h2>
<ul>
<li>हा (ओहाक् त्यागे)।</li>
<li>&lsquo;परायद्भ्योऽवहीये सखिभ्यः&rsquo; (ऋ० १०।३४।५)। <strong>अवहीये=पृष्ठतस्त्यज्ये।</strong></li>
<li>&lsquo;अस्मास्ववहीनेषु&rsquo; (शा०)। <strong>उक्तोर्थः।</strong></li>
<li>&lsquo;अवहीनाः कथाः&rsquo; (दशकु०)। <strong>अवहीनाः=अवसिताः=विरताः।</strong></li>
<li>&lsquo;विक्रियायाश्च सद्भावे नित्यत्वमवहीयते&rsquo; (तत्त्वसं० २९५)। <strong>अवहीयते हीयते। नार्थोऽवेन। अस्थाने चायम्।</strong></li>
<li>&lsquo;मा वयमेतमवहाय परा गाम&rsquo; (काठक सं० ७।१२)। <strong>अवहाय पृष्ठतो विहाय।</strong></li>
<li>&lsquo;तुग्रो ह भुज्युमश्विनोदमेघे रयिं न कश्चिन्ममृवाँ अवाहाः&rsquo; (ऋ० १।११६।३)। <strong>अवाहाः=अवस्तादहासीत्।</strong></li>
</ul>
<h2 id="ह-1">हु</h2>
<ul>
<li>हु (हु दानादनयोः, प्रीणने चेत्येके)।</li>
<li>&lsquo;अव स्म यस्य वेषणे स्वेदं पथिषु जुह्वति&rsquo; (ऋ० ५।७।५)। <strong>अवजुह्वति अधोमुखं जुह्वति।</strong></li>
</ul>
<h2 id="ह-2">हृ</h2>
<ul>
<li>हृ (हृञ् हरणे)।</li>
<li>&lsquo;समादिष्टो मया क्षिप्रं धनूंष्यवहरोत्तर&rsquo; (भा० वि० ४०।२)। <strong>अवहर=अवतारय। अवोऽधोऽर्थे।</strong></li>
<li>&lsquo;स्वान्यनीकानि बीभत्सुः शनकैरवहारयत्&rsquo; (भा० द्रोण० १६।५१)। <strong>अवहारयत्=अवाहारयत्=प्रतिसमहरत्।</strong></li>
<li>&lsquo;रतिं चावहरेत्समम्&rsquo; (यो० वा० ५।२४।४४)। <strong>अवहरेत्=परिहरेत्।</strong></li>
<li>&lsquo;अवहरत्यग्नेऽभ्यावर्तिन्निति&rsquo; (का० श्रौ० १६।५।१५)। <strong>अवहरति=आत्मसमीपं प्रापयति। श्याद्व्यधेति (३।१।१४१) सूत्रेण णप्रत्ययेऽवहारशब्दः कर्तरि साधितः। अवहरति नीचैरप्सु कर्षतीत्यवहारो ग्राहः। अवहारश्चौर इत्याभिधानिकाः। प्रयोगस्तु नयनयोरयनं न यातः।</strong></li>
<li>&lsquo;संभवत्यवहरति पचति&rsquo; (पा० ५।१।५२) सूत्रे प्रस्थमवहरति स्थाली प्रास्थिकीत्युदाहरणं काशिकायाम्। उपसंहरणमवहार इति च तत्रैव। आधारादाधेयप्रमाणस्य न्यूनताऽवहार इति पदमञ्जर्यां हरदत्तः।**</li>
<li>&lsquo;क्रियतामवहारोऽस्माद् युद्धाद् ब्राह्मणसंवृतात्&rsquo; (भा० आदि० १९०।३५)। <strong>अवहारः कञ्चित्कालं युद्धविरामः।</strong></li>
<li>&lsquo;एवं राजन्नवहारो बभूव&rsquo; (भा० उ० १८२।३०)।</li>
<li>&lsquo;ततोऽवहारः सैन्यानां तव तेषां च भारत&rsquo; (भा० भीष्म० ४८।१२०)। <strong>शिबिरं प्रति संहार इहावहार उक्तः।</strong></li>
<li>&lsquo;अर्भकमवहृतं भवति&rsquo; (नि० ३।२०)। <strong>अवहृतमूनपरिमाणम् इति स्कन्दस्वामी।</strong></li>
<li>&lsquo;उत्तरां जुहूमध्युह्य प्राचीमवहृत्य जुहोति&rsquo; (का० श्रौ० ३।२।२४)। <strong>अवहृत्य=अवतार्य।</strong></li>
<li>&lsquo;आधिश्चोपनिधिश्चोभौ न कालात्ययमर्हतः। अवहार्यौ भवेतां तौ दीर्घकालमवस्थितौ&rsquo; (मनु० ८।१४५)॥ <strong>अवहार्यौ= प्रत्यर्पणीयौ।</strong></li>
<li>&lsquo;अवहार्यो भवेच्चैव सान्वयः षट्शतं दमम्&rsquo; (मनु० ८।१९८)। <strong>अवहार्यः=दण्ड्यः, षट्शतं दमं दाप्य इत्यर्थः।</strong></li>
<li>&lsquo;युद्धावहारिकं यच्च पितुः स्यात्स हरेत्तु तत्&rsquo; (भा० अनु० ४७।४९)। <strong>युद्धेऽवह्रियतेऽपह्रियते जयेन प्राप्यते रथगजायुधकवचादिकं तद् युद्धाऽवहारिकम् प्रधनधनम्।</strong></li>
<li>&lsquo;धर्म्यं शुल्कमवहारयेत्&rsquo; (अधिकृतैः) (आप० ध० २।१०।२६।९)। <strong>ग्राहयेदित्यर्थः।</strong></li>
<li>&lsquo;कच्चिदभ्यागता दूराद्वणिजो लाभकारणात्। यथोक्तमवहार्यन्ते शुल्कं शुल्कोपजीविभिः&rsquo; (भा० सभा० ५।१४)॥ <strong>अवहार्यन्ते=दाप्यन्ते।</strong></li>
<li>&lsquo;आयव्ययनीवीनामग्राणि श्रुत्वा नीवीमवहारयेत्&rsquo; (कौ० अ० २।७।१८)। <strong>अवहारयेत् कोशं प्रति प्रेरयेत्। नीवी परिशेषः। अग्रं सम्पिण्डितो राशिः।</strong></li>
<li>&lsquo;अवहृत्योपरिनाभि धारयन्&rsquo; (का० श्रौ० १६।३।८)। <strong>अवहृत्य नीचैरवतार्य।</strong></li>
</ul>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/sanskrit/koshaH/upasargArtha-chandrikA/072_ava/">०७२ अव </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०७२ अव</li>
        
    </nav>
</aside>

      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/sanskrit/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/sanskrit/actions/workflows/build.yml"><img src="https://github.com/vishvAsa/sanskrit/actions/workflows/build.yml/badge.svg"> Built </a> on 2023 Nov 29 08:47:10 UTC. (<a href="http://google.com/search?q=08%3a47%3a10%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
