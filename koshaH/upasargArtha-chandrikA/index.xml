<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;उपसर्गार्थ-चन्द्रिका on संस्कृते विश्वासटिप्पन्यः</title>
    <link>https://vishvAsa.github.io/sanskrit/koshaH/upasargArtha-chandrikA/</link>
    <description>Recent content in &#43;उपसर्गार्थ-चन्द्रिका on संस्कृते विश्वासटिप्पन्यः</description>
    <generator>Hugo -- gohugo.io</generator>
    <language>en-us</language><atom:link href="https://vishvAsa.github.io/sanskrit/koshaH/upasargArtha-chandrikA/index.xml" rel="self" type="application/rss+xml" />
    <item>
      <title>००१ प्र</title>
      <link>https://vishvAsa.github.io/sanskrit/koshaH/upasargArtha-chandrikA/001_pra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/001_pra/</guid>
      <description>अज्  अज् (अज गतिक्षेपणयोः)। &amp;lsquo;रथात् प्रवीतात् पतितः&amp;rsquo; (पा० १।४।२४)। वलादावार्धधातुके ऽजेर्वी इत्यादेशो वैकल्पिकः, तेन पक्षे प्राजितमित्यपि। प्रवीतो रथः सारथिना प्राजितः कालितः। &amp;lsquo;अप ज्योतिषा तमो अन्तरिक्षादुद्नः शीपालमिव वात आजत्&amp;rsquo; (ऋ० १०।६८।५)। अपाजत् अपागमयत्, अपानुदत्, अपाकरोत्। शीपालं शेवाल शैवलम्।  अञ्च्  अञ्च् (अञ्चु-गतिपूजनयोः)। &amp;lsquo;प्राणो नाम प्राग्गमनवान् नासाग्रवर्ती&amp;rsquo; (वे० सा० ३८)। प्राञ्चति अग्रे गच्छतीति प्राक्।  अञ्ज्  अञ्ज् (अञ्जू-व्यक्तिम्रक्षणकान्तिगतिषु)। &amp;lsquo;प्र शर्धाय मारुताय स्वभानव इमां वाचमनजा&amp;rsquo; (ऋ० ५।५४।१)। प्रानज=प्राङ्क्त=प्रापयत। &amp;lsquo;प्राञ्जनात् उत पर्णधेः&amp;rsquo; (अथर्व० ४।६।५)। प्राञ्जनात् प्रलेपात्।  अद्  अद् (अद-भक्षणे)। यत्तवेव वरुणस्त यवान् प्रादंस्तस्माद् वरुणप्रघासा नाम (श॰ब्रा॰२.</description>
    </item>
    
    <item>
      <title>००२ प्राङ् (प्र&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/002_prA~N_praA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/002_prA~N_praA~N/</guid>
      <description>दा  दा (डुदाञ्-दाने)। &amp;lsquo;प्रादातुं तच्च शक्रस्तु कालं चक्रे&amp;rsquo; (भा० आदि०)। प्रादातुम् – दातुम्। आङ्पूर्वो ददातिरादाने ग्रहणे रूढः, प्राङ्-प्रर्वस्तु दानमेवार्थमर्पयति, शब्दशक्तिस्वाभाव्यात्। अपि वा प्रशब्दस्यैव च्छन्दोवशाद् दीर्घः। एवमन्यत्रापि भारते- &amp;lsquo;जातमात्रान् पुत्रांश्च दारांश्च भवतामिह। प्रादायोपनिधिं राजा पाण्डुः स्वर्गमितो गतः&amp;rsquo; (भा० आदि० १२६।३)॥ उपनिधिर्निक्षेपो न्यासः।  भृ  भृ (भञ्-भरणे, डुभृञ्-धारणपोषणयोः)। &amp;lsquo;चिकित्साप्राभृतो धीमान् शास्त्रवान् कर्मतत्परः&amp;rsquo; (चरक० सूत्र० १६।२९)। चिकित्सा प्राभृतमस्य। प्राभृतमित्युपायनं भवति।  रभ्  रभ् (रभ-राभस्ये)। &amp;lsquo;प्रारभ्यते न खलु विघ्नभयेन नीचैः&amp;rsquo; (भर्तृ० १।२७)। अत्र प्राङ्भ्यां न विशेषः कश्चिज्जन्यते। केवलस्य रभेः प्रयोगो दुर्लभः।  लम्ब्  लम्ब् (रबि/लबि/अबि- शब्दे, लबि-अवस्रंसने च)। &amp;lsquo;प्रालम्बमुत्कृष्य यथावकाशं निनाय साचीकृतचारुवक्त्रः (रघु० ६।१४)। प्रालम्बमृजुलम्बि (माल्यम्) इत्यमरः। लम्बनं स्याल्ललन्तिका। स्वर्णैः प्रालम्बिका इति चामरः।  विश्  विश् (विश-प्रवेशने)। &amp;lsquo;अस्मद्राता देवत्रा गच्छत प्रदातारमाविशत&amp;rsquo; (वा० सं० ७।७६)। प्रपूर्वस्य विशतेर्योऽर्थः स एव प्राङ्पूर्वस्य। शब्दोपजनो नार्थोपजनः।  वृ  वृ (वृञ्-वरणे, वरणमावरणमाच्छादनम्)। &amp;lsquo;तद्वस्त्रमरजः प्रावृणोद्वसुधाधिपः&amp;rsquo; (भा० वन० ७६।४२)। प्रावृरणोत्=आच्छादयत्। &amp;lsquo;वास एव त्यक्तं प्रावृण्वानः&amp;rsquo; (भा० उ० १३९।१२)। &amp;lsquo;अयं पटः प्रावरितुं न शक्यते&amp;rsquo; (मृच्छ० २।१०)। &amp;lsquo;प्रावृणोतु चीवरे वीरता&amp;rsquo; (हर्ष० ५)। &amp;lsquo;विचित्राणि च वासांसि प्रावारावरणानि च&amp;rsquo; (भा॰आदि॰१.</description>
    </item>
    
    <item>
      <title>००३ प्राधि (प्राङ्&#43;अधि)</title>
      <link>https://vishvAsa.github.io/sanskrit/koshaH/upasargArtha-chandrikA/003_prAdhi_prA~Nadhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/003_prAdhi_prA~Nadhi/</guid>
      <description>अधीङ् अध्ययने।  अधीङ्-अध्ययने। &amp;lsquo;प्राधीतद्विजमुख्या सा सम्प्रज्वलितपावका&amp;rsquo; (भा॰आश्रम॰१८.२२)। प्रशब्दो वाऽऽदिकर्मणि।  इ  इ (इङ् अध्ययने)। &amp;lsquo;सममब्राह्मणे दानम् । प्राधीते शतसाहस्रम्&amp;rsquo; (मनु० ७।८५)। प्राधीते प्रक्रान्ताध्ययने। आदिकर्मणि निष्ठा। प्रश्चादिकर्मणो द्योतकः। &amp;lsquo;उदिते प्राध्ययनम्&amp;rsquo; (शां० गृ० २।९।३) प्राध्ययनमध्ययनारम्भः। &amp;lsquo;अधिय़्यीरंश्चेद् अहोरात्रमुपरम्य प्राध्ययनम्&amp;rsquo;(शां० गृ० ४।६।९)। उक्तोऽर्थः।  </description>
    </item>
    
    <item>
      <title>००४ प्रोद् (प्र&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/004_prod_praud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/004_prod_praud/</guid>
      <description>खन्  खन् (खनु-अवदारणे)। &amp;lsquo;कृत्स्नां पृथिवीमनुगच्छत। प्रोत्खनध्वं प्रयत्नेन यावत्तुरगदर्शनम्&amp;rsquo; (रा॰१.४०.१४)। उत्खनतीत्यूर्ध्वं खनतीत्याह। प्रशब्द उत्खननं विशिनष्टि।  गै  गै (कै/गै-शब्दे)। &amp;lsquo;प्रोद्गीतां मधुपल्तैः स्तुतिं पठन्तो नृत्यन्ति (समीराः)&amp;rsquo; (प्र॰च॰)। उच्छब्दो गानस्थोच्चैस्त्वमाह। प्रशब्द उच्चैस्त्वं विशिनष्टि। प्रोद्गीताम्=प्रोच्चैर्गीताम्।  नद्  नद् (णद-अव्यक्ते शब्दे)। &#39; प्रोन्ननाद च सिंहवत्&amp;rsquo; (हरि॰२.६१.४७)। प्रोच्चैर्जगर्जेत्यर्थः। उन्ननादेति पाठान्तरम्।  नम्  नम् (णम-प्रहत्वे शब्दे च)। &amp;lsquo;पुंसा यथाङ्गेषु सिरास्तथैव क्षितावपि प्रोन्नतनिम्नसंस्थाः&amp;rsquo; (व॰बृ॰सं॰५३.१)। अत्र प्रोद्भ्यां नार्थः।  नी  नी (णीञ्-प्रापणे)। &amp;lsquo;गुणैरुदारैः संयुक्तान् प्रोन्नयेन्मध्यमाधमान्&amp;rsquo; (का॰नी॰सा॰५.</description>
    </item>
    
    <item>
      <title>००५ प्रणि (प्र&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/005_praNi_prani/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/005_praNi_prani/</guid>
      <description>गद्  गद् (गद-व्यक्तायां वाचि)। &amp;lsquo;प्रण्यगादीद् राक्षसेन्द्रम्&amp;rsquo; (भट्टि॰९.९९)। व्यक्ततरमवोचत् सविस्तरं वा। व्यक्तिर्विस्तृतिर्वा प्रशब्दवाच्यः प्रकर्षः। निशब्दस्तु विशेषं नाह। यथा निगदव्याख्यातः (ग्रन्थः) इत्यत्र। निगद इति पाठमात्रमाचष्टे।  दा  दा (डुदाञ्-दाने, मेङ्-प्रणिदाने)। &amp;lsquo;प्रणिदानं विनिमयः प्रत्यर्पणं च।  धा  धा (डुधाञ्-धारणपोषरण्योः) &amp;lsquo;अमात्येषु च सर्वेषु मित्रेषु विविधेषु च। पुत्रेषु च महाराज प्रणिदध्यात्समाहितः&amp;rsquo; (भा॰शां॰६९.९)। तत्र चारान्नियुञ्जीतेत्यर्थः। &amp;lsquo;वैहासिकांस्तद्भक्तान्वा प्रणिदध्यात्&amp;rsquo; (कामसूत्रे)। प्रणिधीन् कृर्यादित्याह। &amp;lsquo;एतौ वनमिदं दुर्गं वालिप्रणिहितौ ध्रुवम्&amp;rsquo; (रा॰४.२.६)। वालिना प्रणिधिरूपेण नियुक्तावित्याह। &amp;lsquo;यदि मणिस्त्रपुणि प्रणिधीयते&amp;rsquo; (पञ्चत॰१.६५)। प्रत्युष्यत इत्यर्थः। प्रतिधीयत इति पाठान्तरम्। &amp;lsquo;नखपदलिपयोऽपि दीपितार्थाः प्रणिदधिरे दयितैरनङ्गलेखाः&amp;rsquo; (शिशु॰७.</description>
    </item>
    
    <item>
      <title>००६ प्रवि (प्र&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/006_pravi_pravi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/006_pravi_pravi/</guid>
      <description>कस्  कस् (कस-गतौ)। &amp;lsquo;प्रविकसति चिराय द्योतिताशेषलोके दशशतकरमूर्तौ&amp;rsquo; (शिशु॰११.६३)। प्रविकसति प्रोन्मिषति सति।  गाह्  गाह् (गाहू-विलोडने)। &amp;lsquo;प्रविगाह्योदकं तीर्णं वनानि फलवन्ति च&amp;rsquo; (रा॰६.१६.२)। प्रशब्देन नार्थः। विगाह्येत्यवगाह्येति वाह। समाने विगाहनावगाहने। &amp;lsquo;बहूंश्च दीर्घान् प्रविकीर्य मूर्धजान्&amp;rsquo; (भा॰वि॰११.२)। शिरोरुहानुन्मुक्तबन्धनान् कृत्वेत्याह। &amp;lsquo;विषं शरीरे प्रविकीर्णमात्रम्&amp;rsquo; (सुश्रुते २.२९५.१)। प्रविकीर्णम्=विसृप्तम्।  चर्  चर् (चर गतिभक्षणयोः)। &amp;lsquo;द्वादशान्नप्रविचारानेतानेव प्रचक्षते&amp;rsquo; (सुश्रुत० उत्तर० ६४।२२)। प्रविचारान् भेदान् विशेषान्।  चल्  चल् (चल-कम्पने)। &amp;lsquo;यश्च धर्मात् प्रविचलेल्लोके कश्चन मानवः&amp;rsquo; (भा॰शां॰५९.१०५)। प्रविचलेत्=भ्रंशेत=प्रच्यवेत। &amp;lsquo;न्याय्यात्पथः प्रविचलन्ति पदं न धीराः&amp;rsquo; (भर्तृ॰१.</description>
    </item>
    
    <item>
      <title>००७ प्रव्या (प्र&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/007_pravyA_praviA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/007_pravyA_praviA~N/</guid>
      <description>हृ  हृ (हृञ्-हरणे)। &amp;lsquo;निःश्वसन्तं यथा नागं प्रव्याहाराय भारत&amp;rsquo; (भा॰शां॰२२४.१)। प्रव्याहाराय=प्रकृष्टोक्तये।  </description>
    </item>
    
    <item>
      <title>००८ प्रसम् (प्र&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/008_prasam_prasam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/008_prasam_prasam/</guid>
      <description>ईक्ष्  ईक्ष् (ईक्ष दर्शने)। &amp;lsquo;समुत्पत्तिं च मांसस्य वधबन्धौ च देहिनाम्। प्रसमीक्ष्य…&amp;rsquo; (मनु॰५.४९)। सुनिपुणं चिन्तयित्वेत्याह। प्रसमयोरन्यतरः शक्यस्त्यक्तुम्।  ख्या  ख्या (ख्या-प्रकथने)। &amp;lsquo;परिपृष्टिका वैघसिकाः प्रसङ्ख्यानास्तथैव च&amp;rsquo; (भा॰आश्व॰९२.७)। प्रसङ्ख्यानास्तत्कालमात्रसङ्ग्रहाः। &amp;lsquo;हरः प्रसङ्ख्यानपरो बभूव&amp;rsquo; (कु॰३.४०)। प्रसङ्ख्यानपरः=आत्मानुसन्धानपरः। ध्याने जपे प्रसङ्ख्यानं नित्यानित्यविचारणे इति शाश्वतः। &amp;lsquo;गुणानेतान् प्रसङ्ख्याय&amp;rsquo; (भा॰शां॰१००.२५)। प्रसङ्ख्याय=सम्यग्विचार्य। &amp;lsquo;यो न याति प्रसङ्ख्यानमस्पष्टो भूमिवर्धनः&amp;rsquo; (भा॰वन॰३५.७)। प्रसङ्ख्यानं प्रकृष्टां कीर्तिम्। गुणिगणगणनागोचरो न भवतीति धात्वर्थस्य सन्निकृष्टोऽर्थः। अस्पष्टः=अविदितः। भूमिवर्धनः=भूमेर्हिंसको भारभूतत्वात्।  चक्ष्  चक्ष् (चक्षिङ्-व्यक्तायां वाचि)। &amp;lsquo;पृष्ठस्थानि सर्वाण्येव प्रसञ्चक्षीत&amp;rsquo; (लाट्य॰श्रौ॰२.९.७)। कार्त्स्न्येन गणयेदित्याह। &amp;lsquo;तान् (रागद्वषमोहान्) पूर्वं प्रसंचक्षीत&amp;rsquo; (न्या० ४।२।२ सूत्रभाष्ये)। प्रसंचक्षीत तत्त्वतो जानीयात्।  </description>
    </item>
    
    <item>
      <title>००९ परा</title>
      <link>https://vishvAsa.github.io/sanskrit/koshaH/upasargArtha-chandrikA/009_parA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/009_parA/</guid>
      <description>अञ्च्  अञ्च् (अञ्चु-गतिपूजनयोः)। &amp;lsquo;विदुषां वदनाद्वाचः सहसा यान्ति नो बहिः। याताश्चेन्न पराञ्चन्ति द्विरदानां रदा इव&amp;rsquo; (भामिनी॰१.६३)। पराञ्चन्ति=प्रत्यागच्छन्ति=प्रतिनिवर्तन्ते=परापतन्ति। &amp;lsquo;पराञ्चि खानि व्यतृणत्स्वयम्भूः&amp;rsquo; (कठ॰उ॰२.१.१)। पराञ्चि=बहिर्मुखानि। &amp;lsquo;पराचः कामाननुयन्ति बालाः&amp;rsquo; (कठ॰उ॰२.१.२)। पराचो बाह्यान्। पराङ्मुखः पराचीन इत्यमरः।  अय्  अय् (अय-गतौ)। &amp;lsquo;ईर्ष्या जेया ततो रागः स्वयमाशाः पलायते&amp;rsquo; (राजत॰३.५२१)। अत्र पलायतिः सकर्मकः, आशा इति च कर्म। आशाः=दिशः। &amp;lsquo;यो वां प्राणो बलं यच्च या च वो वैरिता ऽसुराः। तत्कृत्वा हृदये चैव पलायध्वमितः पुरम्&amp;rsquo; (मात्स्य पु० १३९।६)। पलायध्वं शीघ्रं धावत।  अस्  अस् (असु-क्षेपे)। &amp;lsquo;परा मार्तण्डमास्यत्&amp;rsquo; (ऋ॰१०.</description>
    </item>
    
    <item>
      <title>०१० अप</title>
      <link>https://vishvAsa.github.io/sanskrit/koshaH/upasargArtha-chandrikA/010_apa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/010_apa/</guid>
      <description>अच्  अच् (अञ्चु-गतिपूजनयोः)। &amp;lsquo;अपामित्रां अपाचितो अचेतः&amp;rsquo; (ऋ॰९.९७.५४)। अपाचेतः (=अप अच इतः) इतोऽपगमयेत्यर्थः।  अज्  अज् (अज-गतिक्षेपणयोः)। &amp;lsquo;अप त्यं परिपन्थिनमज&amp;rsquo; (ऋ॰१.४२.३)। त्यं परिपन्थिनं तं पर्यवस्थातारमपाज पराणुदेत्याह। &amp;lsquo;यद्ध वा अस्य किञ्चन नश्यति यन्म्रियते यदपाजन्ति&amp;rsquo; (ऐ॰ब्रा॰२५.२)। अपाजन्ति गवादयोऽपगच्छन्ति। अत्रापपूर्वोऽजिरकर्मकः। &amp;lsquo;असिक्नीमेति रुशतीमपाजन्&amp;rsquo; (ऋ॰१०.३.१)। अपाजन्=अपगमयन्।  अञ्च्  अञ्च् (अञ्चु-गतिपूजनयोः)। &amp;lsquo;अपाञ्चौ त उभौ बाहू अपिनह्याम्यास्यम्&amp;rsquo; (अथर्व॰७.७३.४)। अपाञ्चौ पृष्ठभागसम्बद्धौ। &amp;lsquo;अनपाचीनचित्तवृत्तिग्राहिण्यो हि भवन्ति प्रज्ञावतां प्रकृतयः&amp;rsquo; (हर्ष॰)। अनपाचीना=अविपरीता।  अन्  अन् (अन-प्राणने)। &amp;lsquo;अन्तश्चरति रोचनाऽस्य प्राणादपानती&amp;rsquo; (ऋ॰१०.</description>
    </item>
    
    <item>
      <title>०११ अपाङ् (अप&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/011_apA~N_apaA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/011_apA~N_apaA~N/</guid>
      <description>कृ  कृ (डुकृञ्-करणे)। &amp;lsquo;अप द्वेषांस्या कृधि&amp;rsquo; (अथर्व॰१.२.२)। अपाकृधि=अपाकुरु, अपगमय। &amp;lsquo;वायवः स्थोपायवः स्थेति षडवरार्घ्यान् वत्सानपाकरोति&amp;rsquo; (आप॰श्रौ॰१.१.२.१)। अपाकरणं मातृभ्यः पृथक्करणम् इति धूर्तस्वामी। &amp;lsquo;स वै पर्णशाखया वत्सानपाकरोति&amp;rsquo; (तै॰सं॰२.५.५.५)। अपाकरोति=उत्सारयति। &amp;lsquo;मानोन्नतिं दिशति पापमपाकरोति&amp;rsquo; (भर्तृ॰१)। अपाकरोति=अपनयति=दुरं गमयति। &amp;lsquo;तन्नैश तिमिरमपाकरोति चन्द्रः&amp;rsquo; (शा॰६.२०)। तिमिरमपाकरोति=तमो हन्ति। &amp;lsquo;शिवा भुजच्छेदमपाचकार&amp;rsquo; (रघु॰७.५०)। अपाचकार=अपसारयामास। &amp;lsquo;मायामोहेन ते दैत्या वेदमार्गादपाकृताः&amp;rsquo; (वि॰पु॰३.१८.८)। वेदमार्गादपाकृताः=श्रौतात्पथो दूरीकृताः। &amp;lsquo;हंसैर्यियासुभिरपाकृतमुन्मनस्कैः&amp;rsquo; (मृच्छ॰५.१)। अपाकृतम्=त्यक्तम्। &amp;lsquo;स्फुटता न पदैरपाकृता न च न स्वीकृतमर्थगौरवम्&amp;rsquo; (कि॰२.२७)। अपाकृता=त्यक्ता। &amp;lsquo;अपि तत् पूरयाञ्चक्रे धनुर्धरवरो युधि। यत्तद्विनिहते भीष्मे कौरवाणामपाकृतम्&amp;rsquo; (भा॰द्रोण॰१.</description>
    </item>
    
    <item>
      <title>०१२ अपाति (अप&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/012_apAti_apaati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/012_apAti_apaati/</guid>
      <description>इ  इ (इण्-गतौ)। &amp;lsquo;पुनर्मृत्युमपात्येति&amp;rsquo; (गो॰ब्रा॰पूर्व॰१.१५)। नार्थोऽपेन।  </description>
    </item>
    
    <item>
      <title>०१३ अपोद् (अप&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/013_apod_apaud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/013_apod_apaud/</guid>
      <description>इ  इ (इण्-गतौ)। &amp;lsquo;इमान् यवानहिंसन्तो अपोदित&amp;rsquo; (अथर्व॰६.५०.२)। अपोदित=अपक्रामत=अपेत। &amp;lsquo;तामब्रूतामपोदिहि&amp;rsquo; (ऐ० ब्रा० ४।८)। उत्कर्षेणापेहि, दूरेऽपसर, अपध्वंस।  कृष्  कृष् (कृष-विलेखने)। &amp;lsquo;मूलानि च प्रान्तानि चापोत्कृष्य&amp;rsquo; (को॰सू॰१०)। अपोत्कृष्य=व्याकृत्य=पृथक्कृत्वा। &amp;lsquo;यदनो वाह्यं स्यात्पूर्वं तं प्रवहेयुरपवोद्धरेयुः&amp;rsquo; (आप॰श्रौ॰६.८.२८.४)। अपोद्धरेयुः=अन्यत्र स्थापयेयुः। &amp;lsquo;तदस्मा इदं सर्वमाद्यं करोति ब्राह्मणमेवापोद्धरति, तस्माद् ब्राह्मणोऽनाद्यः&amp;rsquo; (श॰ब्रा॰५.४.२.३)। अपोद्धरति=पृथक्करोति=व्यावर्तयति। &amp;lsquo;अनपोद्धार्या आहुतयो भवन्ति। स यद्धैतासामपोद्धरेत्&amp;rsquo; (श॰ब्रा॰११.१.६.३४)। हविषामनिर्वापोऽपोद्धारः, हविर्दाने प्रमाद इत्यर्थः। &amp;lsquo;द्विधा कैश्चित्पदं भिन्नं चतुर्धा पञ्चधाऽपि वा। अोद्धृत्यैव वाक्येभ्यः प्रकृतिप्रत्ययादिवत्&amp;rsquo; (वा॰प॰३.१.१)। अपोद्धृत्य=प्रविभज्य।  क्रम्  क्रम् (क्रमु पादविक्षेपे)। &amp;lsquo;यन्मेध्यं यज्ञियं सदेवमासीत्तदपोदक्रामत्&amp;rsquo; (तै० सं० ६।१।१।७)। अपोदक्रामत् अपहायोर्ध्वमगच्छत्।  </description>
    </item>
    
    <item>
      <title>०१४ अपनि</title>
      <link>https://vishvAsa.github.io/sanskrit/koshaH/upasargArtha-chandrikA/014_apani/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/014_apani/</guid>
      <description>अस्  अस् (असु-क्षेपे)। &amp;lsquo;अपन्यस्तम्&amp;rsquo; (भा॰शल्य॰५७.९९)। परावृत्त्य पृष्ठतः कृतेन हस्तेन शत्रोस्ताडनमपन्यस्तमुच्यत इति नीलकण्ठः।  धा  धा (डुधाञ्-धारणपोषणयोः)। &amp;lsquo;प्रह्लादो ह वै कायाधवो विरोचनं स्वं पुत्रमपन्यधत्त नेदेनं देवा अहनन्निति&amp;rsquo; (तै॰ब्रा॰१.५.९.१)। अ पन्यधत्त=अगोपायत्=प्राच्छादयत्। &amp;lsquo;अथ ते शिरश्छित्त्वाऽन्यत्रापनिधास्यावः&amp;rsquo; (श॰ब्रा॰१४.१.१.२३)। गृहिण्याम इत्याह। &amp;lsquo;अप त्वद् यक्ष्मं निदध्मसि&amp;rsquo; (अथर्व॰८.१.२१)। अपनिदध्मसि=वारयामः। &amp;lsquo;एवमु कृत्स्नमेवाग्निमपनिहितमाधत्ते&amp;rsquo; (श॰ब्रा॰२.२.१.१५)। अपनिहितो विसृष्टः। &amp;lsquo;अप न्यधुः पौरुषेयं वधं यमिन्द्राग्नी धाता सविता बृहस्पतिः&amp;rsquo; (अथर्व० १९।२०।२१)। अपन्यधुः=निभृतं निश्चितवन्तः। &amp;lsquo;ते अहोरात्रयोर्महिमानमपनिधाय देवानुपावर्तेताम्&amp;rsquo; (तै० सं० ६।१।३।१७)। अपनिधाय अपादाय।  ली  ली (लीङ्-श्लेषणे)। &amp;lsquo;तदेवापि देवा अपन्यलयन्त&amp;rsquo; (श॰ब्रा॰४.</description>
    </item>
    
    <item>
      <title>०१५ अपनिर्</title>
      <link>https://vishvAsa.github.io/sanskrit/koshaH/upasargArtha-chandrikA/015_apanir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/015_apanir/</guid>
      <description>अय्  अय् (अय-गतौ)। &amp;lsquo;पराजितासो अपनिलयन्ताम्&amp;rsquo; (अथर्व॰४.३१.७)। अपक्रम्य प्रच्छन्नं वर्तन्ताम् इत्यर्थः।  </description>
    </item>
    
    <item>
      <title>०१६ अपपरा</title>
      <link>https://vishvAsa.github.io/sanskrit/koshaH/upasargArtha-chandrikA/016_apaparA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/016_apaparA/</guid>
      <description>इ  इ (इण्-गतौ)। &amp;lsquo;अभागः सन्नप परेतो अस्मि&amp;rsquo; (अथर्व॰४.३२.५)। अपपरेतः=अपक्रम्य परागतः।  </description>
    </item>
    
    <item>
      <title>०१७ अपपर्याङ् (अप&#43;परि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/017_apaparyA~N_apapariA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/017_apaparyA~N_apapariA~N/</guid>
      <description>वृत्  वृत् (वृतु-वर्तने)। &amp;lsquo;नाग्नेरपपर्यावर्तेत&amp;rsquo; (आप॰श्रौ॰१०.४.१५.४३)। पार्श्वेन पृष्ठतोऽग्नेः करणम् अपपर्यावर्तनम्। &amp;lsquo;नापपर्यावर्तेत गुरोः&amp;rsquo; (आप॰ध॰१.२.७.२)। प्रदक्षिणीकृत्यापेयात्, अपसव्यं न पर्यावर्तेत परिक्रामेदित्याह।  </description>
    </item>
    
    <item>
      <title>०१८ अपप्र</title>
      <link>https://vishvAsa.github.io/sanskrit/koshaH/upasargArtha-chandrikA/018_apapra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/018_apapra/</guid>
      <description>इ  इ (इण्-गतौ)। &amp;lsquo;अपास्मात् प्रेयात्&amp;rsquo; (ऋ॰१०.११७.४)। अस्मादपृणतः सख्युरपेयादर्थी। तत्सन्निधिं सन्त्यज्यान्यत्र गच्छेदित्याह। &amp;lsquo;तेऽसदमूषिवांसोऽपप्रयन्ति&amp;rsquo; (श॰ब्रा॰१२.४.४.७)। दूरं प्रस्थिता भवन्तीत्यर्थः। &amp;lsquo;विश्वे देवा अग्निहोत्रं जुह्वतो गृहानागच्छन्ति स यस्यानुद्धृतमागच्छन्ति तस्माद् देवा अपप्रयन्ति&amp;rsquo; (श॰ब्रा॰२.३.१.७)। अपहाय प्रतिष्ठन्त इत्याह। &amp;lsquo;अप प्रागात्तम आ ज्योतिरेति&amp;rsquo; (ऋ० १।११३।१६)। अपप्रागात् दूरमपासरत्।  जन्  जन् (जनी-प्रादुर्भावे)। &amp;lsquo;स्त्रीणामपप्रजातानाम्&amp;rsquo; (सुश्रुते उत्तर॰३९.७४)। अपप्रजाता=अवतोका। &amp;lsquo;स्त्रीणामपप्रजातानां प्रजातानां तथाऽहितः&amp;rsquo; (सुश्रुत० नि० ९।२०)। अपप्रजातानां पतितगर्भाणाम्। प्रजातानां प्रसूतानाम्।  वस्  वस् (वस निवासे)। &amp;lsquo;यदग्नीनाधायाथाप प्रवसति&amp;rsquo; (जै० ब्रा० १।२०)। प्रशब्दः प्रागेव विप्रकर्षमाह, तस्य भूयस्त्वविवक्षयाऽपशब्दप्रयोगः। दूरतरं गतो भवतीत्यर्थः।  </description>
    </item>
    
    <item>
      <title>०१९ अपव्याङ् (अप&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/019_apavyA~N_apaviA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/019_apavyA~N_apaviA~N/</guid>
      <description>हृ  हृ (हृञ्-हरणे)। &amp;lsquo;अनपव्याहरन्तः प्रचरन्ति&amp;rsquo; (आप॰श्रौ॰२.५.१६.१)। मन्त्रादन्यस्य वचनमपव्याहारः। तमवदानादिप्रदानान्तं न ब्रूयुः प्रचरितारः।  </description>
    </item>
    
    <item>
      <title>०२० सम्</title>
      <link>https://vishvAsa.github.io/sanskrit/koshaH/upasargArtha-chandrikA/020_sam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/020_sam/</guid>
      <description>अच्  अच् (अञ्चु गतिपूजनयोः, अचु इत्येके)। &amp;lsquo;मायाभिरश्विना युवं वृक्षं सं च वि चाचथः&amp;rsquo; (ऋ० ५।७८।६)। समचथः संयोजयथः। &amp;lsquo;रात्र्या समच&amp;rsquo; (तै० ब्रा० ३।१०।४।३)। रात्रिनिमित्तं स्वं तेजः समच संकुचितं कुरु।  अज्  अज् (अज-गतिक्षेपणयोः)। &amp;lsquo;क्षामेव नः समजतं रजांसि&amp;rsquo; (ऋ॰२.३९.७)। (हे अश्विनौ) समजतम् युगपत् प्रेरयतम्। &amp;lsquo;समाजमिव तच्चित्रं प्रेक्षमाणा महारथाः&amp;rsquo; (भा॰द्रोण॰१३२.३४)। समाज इह रङ्गः। समजन्ति सङ्गच्छन्ते लोका अत्रेति। अधिकरणे घञ्। अन्यत्र समाजो ब्राह्मणादीनां समवायः, इह समवायिनामाश्रयविशेषो नाट्यशाला। &amp;lsquo;समर्यो गा अजति यस्य वष्टि&amp;rsquo; (ऋ० १।३३।३, नि० ६।२२।२)। समजति समस्ताः क्षिपति। गा अपः। अर्य इन्द्र ईश्वरः।  अञ्च्  अञ्च् (अञ्चु-गतिपूजनयोः)। &amp;lsquo;पशुरङ्गानि सं चाञ्चति प्र च सारयति&amp;rsquo; (श॰ब्रा॰८.</description>
    </item>
    
    <item>
      <title>०२१ समति (सम्&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/021_samati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/021_samati/</guid>
      <description>क्रम्  क्रम् (क्रमु पादविक्षेपे)। &amp;lsquo;द्वौ मासौ समतिक्रम्य पास्यामि रुधिरं तव&amp;rsquo; (रा० ५।५६।७९)। समतिक्रम्य=अतिक्रम्य=विगमय्य।  वृत्  वृत् (वृतु वर्तने)। &amp;lsquo;इन्द्रियाणां वशानुगम्। अर्थाः समतिवर्तन्ते हंसाः शुष्कंसरो यथा&amp;rsquo; (भा० उ० ३६।४०)। समतिवर्तन्ते=अतीत्य गच्छन्ति।  सृज्  सृज् (सृज विसर्गे)। &amp;lsquo;तर्ह्येत एव समतिसृष्टाः स्तुवताम्&amp;rsquo; (छां० उ० १।११।३)। समतिसृष्टाः समनुज्ञाताः  </description>
    </item>
    
    <item>
      <title>०२२ समधि (सम्&#43;अधि)</title>
      <link>https://vishvAsa.github.io/sanskrit/koshaH/upasargArtha-chandrikA/022_samadhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/022_samadhi/</guid>
      <description>इङ् (इङ् अध्ययने)।  &amp;lsquo;दश लक्षणानि धर्मस्य ये विप्राः समधीयते।&amp;rsquo; (मनु० ६|९३)। समधीयते=सम्यगधीयते। &amp;lsquo;समधीतं मया ब्रह्म&amp;rsquo; (भा० वन० १३८।२४)।  गम्  गम् (गम्लृ गतौ) &amp;lsquo;हन्तुं समधिगच्छति&amp;rsquo; (रा० २।८४।५)। समधिगच्छति=उपैति, उपक्रामति। &amp;lsquo;यत्ते समधिगच्छन्ति यस्य ते तस्य तद् धनम्&amp;rsquo; (मनु० ८।४१६)। समधिगच्छन्ति=अर्जयन्ति, प्राप्नुवन्ति, अधिकुर्वते। &amp;lsquo;यो भारतं समधिगच्छति वाच्यमानम्&amp;rsquo; (हरि० १।१।२)। समधिगच्छति=शृणोति।  स्था  स्था (ष्ठा गतिनिवृत्तौ)। &amp;lsquo;जीवन्मुक्तमाना मान्यो विश्वामित्रोप्ययंप्रभुः। वेदोक्तां मखनिर्माणक्रियां समधितिष्ठति&amp;rsquo; (यो० वा० ५।७५।२३)। समधितिष्ठति=स्वाधिकारे स्थापयति=अवेक्षते।  </description>
    </item>
    
    <item>
      <title>०२३ समनु (सम्&#43;अनु)</title>
      <link>https://vishvAsa.github.io/sanskrit/koshaH/upasargArtha-chandrikA/023_samanu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/023_samanu/</guid>
      <description>आप्  आप् (आप्लृ व्याप्तौ)। &amp;lsquo;देवैरिन्द्रस्त्वं भविष्यसीति समन्वीप्सितम्&amp;rsquo; (वि० पु० ४।९।८)। समन्वीप्सितम् अभ्युपगतम्। &amp;lsquo;शतधन्वनिधनायोद्यमं कुर्वित्यभिहितस्तथेति समन्वीप्सितवान्&amp;rsquo; (वि० पु० ४।१३।८०)। &amp;lsquo;ममायमच्युते नैव सामान्यः समन्वीप्सितः&amp;rsquo; (वि० पु० ४।१३।१५०)। उक्तोऽर्थः।  इ  इ (इण् गतौ)। &amp;lsquo;ततस्तां प्रहितां देवीमिन्द्राणी सा समन्वगात्&amp;rsquo; (भा० उ० १४।५) । अन्वपद्यतेत्यर्थः। &amp;lsquo;भिन्नानां समानरूपता समन्वयः&amp;rsquo; (वाचस्पतिमिश्रः)। &amp;lsquo;पदार्थ एव वाक्यार्थे समन्वीयते&amp;rsquo; (सर्व० द० पात० पं० ८०)। समन्वीयते=अन्वयं लभते।  क्लृप्  (कृपू सामर्थ्ये)। &amp;lsquo;दुहितृत्वे च नृपतिर्गङ्गां समनुकल्पयत्&amp;rsquo; (भा० वन० १०९।१८)। अकल्पयदित्येवार्थः। नार्थः समनुभ्याम्।  गम्  गम् (गम्लृ गतौ)। &amp;lsquo;यदिदं धर्मगहनं बुद्ध्या समनुगम्यते&amp;rsquo; (भा० स्त्री० ५।१)। समनुगम्यते=विगाह्यते।  ग्रह्  ग्रह् (ग्रह उपादाने)। &amp;lsquo;अवमुच्य किरीटं स केशान्समनुगृह्य च&amp;rsquo; (भा० सभा० २३।६)। समनुगृह्य=अवस्थाप्य=अनाकुलान्कृत्वा।  ज्ञा  ज्ञा (ज्ञा अवबोधने)। &amp;lsquo;गोभिश्च समनुज्ञातः सर्वत्र च महीयते&amp;rsquo; (भा० अनु० ७३।४९)। &amp;lsquo;संवासात्परुषं किञ्चिदज्ञानाद्वापि यत्कृतम्। तन्मे समनुजानीत…&amp;rsquo; (रा० २।३९।३८)॥ क्षान्तमित्यनुज्ञां कुरुतेत्यर्थेति भूषणकारः।  दिश्  दिश् (दिश अतिसर्जने)। &amp;lsquo;तद्यदर्वाग्यत्परः कृन्तन्ति यदुल्बणं यद्विथुरं क्रियते शमितृभ्यश्चैवैनं तन्निग्रभीतृभ्यश्च समनुदिशति&amp;rsquo; (ऐ० ब्रा० २।७)। तच्छमित्रादीनां भागधेय इति कल्पयति, तेभ्यः प्रदेश्य इति निश्चिनोति।  धाव्  धाव् (धावु गतिशुद्ध्योः)। &amp;lsquo;(धनञ्जयं) समन्वधावन्&amp;rsquo; (भा० कर्ण० ७९।९२)। आसादयितुं त्वरितमन्वसरन् इत्यर्थः।  युज्  युज् (युजिर् योगे)। &amp;lsquo;धार्तराष्ट्रं सहामात्यं स्वयं समनुयुङ्क्ष्महे&amp;rsquo; (भा० उ० ७२।३)। समनुयुङ्क्ष्महे=प्रार्थयामहे। &amp;lsquo;न च प्रेषयिता कश्चित्प्रेष्यैः समनुयुज्यते&amp;rsquo; (रा० ५।१।६८) । समनुयुज्यते=नियुज्यते, आदिश्यते, अनुशिष्यते।  वृत्  वृत् (वृतु वर्तने)। &amp;lsquo;प्रयोजनवतीं प्रीतिं लोकः समनुवर्तते&amp;rsquo; (रा० ६।८२।४५)। समनुवर्तते=अनुवर्तते=अनुसरति।  </description>
    </item>
    
    <item>
      <title>०२४ समन्वा (सम्&#43;अनु&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/024_samanva/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/024_samanva/</guid>
      <description>गम्  गम् (गम्लृ गतौ)। &amp;lsquo;यदा तु (धर्मः) सामान्येन समन्वागतो भवति&amp;rsquo; (यो० सू० ३।१४ भाष्ये)। समन्वागतो युक्तः।  रभ्  रभ् (रभ राभस्ये)। &amp;lsquo;त विद्याकर्मणी समन्वारभेते पूर्वप्रज्ञा च&amp;rsquo; (श० ब्रा० १४।७।२।३)। सममनुबध्नीतः। युगपच्छ्लिष्यतः। &amp;lsquo;तस्मिन्नुपविष्टायां समन्वारब्धायाम्&amp;rsquo; (आश्व० गृ० १।६।९)। &amp;lsquo;सप्तहोतारं मनसाऽनुद्रुत्याहवनीये सग्रहं हुत्वोदञ्चः प्रह्वा बहिष्पवमानार्थं पञ्चर्त्विजः समन्वारब्धाः सर्पन्ति&amp;rsquo; (आप० श्रौ० १२।१६।१७)। समन्वारब्धा इतरेतरमवलम्बमानाः।  </description>
    </item>
    
    <item>
      <title>०२५ समनुवि (सम्&#43;अनु&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/025_samanuvi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/025_samanuvi/</guid>
      <description>चर्  चर् (चर गतिभक्षणयोः)। &amp;lsquo;उपवनानि समनुविचरंस्तं तं देशमुपजगाम&amp;rsquo; (अवदा० चुडू० जा०)। अनुसंचरन्नित्याह।  </description>
    </item>
    
    <item>
      <title>०२६ समप (सम्&#43;अप)</title>
      <link>https://vishvAsa.github.io/sanskrit/koshaH/upasargArtha-chandrikA/026_samapa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/026_samapa/</guid>
      <description>ध्ये  ध्ये (ध्यै चिन्तायाम्)। &amp;lsquo;तामवेक्ष्य ततः क्रुद्धः समपध्यायत द्विजः&amp;rsquo; (भा० वन० २०६।४)। अपध्यानमित्यशिवस्य चिन्तनम्। तदेव समपध्यानम्। अनुध्यानापध्याने विरोधिनी।  </description>
    </item>
    
    <item>
      <title>०२७ समपि (सम्&#43;अपि)</title>
      <link>https://vishvAsa.github.io/sanskrit/koshaH/upasargArtha-chandrikA/027_samapi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/027_samapi/</guid>
      <description>धा  धा (डुधाञ् धारणपोषणयोः)। &amp;lsquo;ते देवा इमाँल्लोकान्सर्वतः समपिधायावस्तात्स्वर्गं लोकं प्रापद्यन्त&amp;rsquo; (श० ब्रा० ८।६।१।२३)। समपिधाय=समन्ताद् वेष्टयित्वा।  </description>
    </item>
    
    <item>
      <title>०२८ समभि (सम्&#43;अभि)</title>
      <link>https://vishvAsa.github.io/sanskrit/koshaH/upasargArtha-chandrikA/028_samabhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/028_samabhi/</guid>
      <description>गर्ज्  गर्ज् (गर्ज शब्दे)। &amp;lsquo;कथमेवमशक्तस्त्वमस्मान् समभिगर्जसि&amp;rsquo; (?? उ० १६२।५६)। समभिगर्जसि समाह्वयसे।  द्रु  द्रु (द्रु गतौ)। &amp;lsquo;(पन्थानम्) अयोमुखैश्च काकाद्यैर्गृध्रैश्च समभिद्रुतम्&amp;rsquo; (भा० स्वर्गा० २।२०)। समभिद्रुतमाक्रान्तम्।  पद्  पद् (पद् गतौ)। &amp;lsquo;पुत्रजन्म परीप्सन्वै पृथिवीमन्वसंचरत्। अहिच्छत्रं च विषयं द्रोणः समभिपद्यत&amp;rsquo; (भा० आदि० १३८।७६)॥ समभिपद्यत=आसादयत्। &amp;lsquo;कस्य कर्मेदमिति ते पर्यपृच्छन्समागताः। युवनाश्वो ममेत्येव सत्यं समभिपद्यत&amp;rsquo; (भा० वन० १२६।१८)॥ सत्यं प्रत्यपद्यत=अभ्युपागच्छत्।  धाव्  धाव् (धावु गतिशुद्धयोः)। &amp;lsquo;अद्य तूणीशया बाणा निर्मुक्ता इव पन्नगाः। रामं समभिधावन्तु&amp;rsquo; (रा० ६।३४।२३)। राममुद्दिश्य त्वरन्ताम्, राममभि वेगेन पतन्तु।  ध्यै  ध्यै (ध्यै चिन्तायाम्)। &amp;lsquo;अतोऽनुक्तेषु या नारी समभिध्याति दौहृदम्&amp;rsquo; (सुश्रुत० १।३२३।१५)। सस्पृहं स्मरतीत्याह।  नन्द्  नन्द् (टुनदि समृद्धौ)। &amp;lsquo;समभिनन्दितो मन्त्रिभिः&amp;rsquo; (कथा० २१।१४८)। प्रतिनन्दितः=वर्धितः=सभाजितः।  प्लु  प्लु (प्लुङ् गतौ)। &amp;lsquo;तद्वियोगार्दितान्सर्वाञ्छोकः समभिपुप्लुवे&amp;rsquo; (भा० वन० ५२।४)। समभिपुप्लुवे=व्याप।  रञ्ज्  रञ्ज् (रञ्ज रागे)। &amp;lsquo;कोऽयं नेत्रः समभिरज्यते&amp;rsquo; (भा० शां० ३३२।१६)। सरागो भवति। संरक्तनयनः सम्पद्यत इत्यर्थः।  वृत्  वृत् (वृतु वर्तने)। &amp;lsquo;निशा समभिवर्तते&amp;rsquo; (भा० उ० १५१।३७)। प्रत्यासीदतीत्यर्थः। &amp;lsquo;क्षिप्रं समभिवर्तन्तां मम वाक्येन नोदिताः&amp;rsquo; (हरि० २।४३।२६)। समभिवर्तन्ताम्=समागच्छन्तु। &amp;lsquo;भवतां च वचो नालमहं समभिवर्तितुम्&amp;rsquo; (भा० आदि० १८०।१३)। समभिवर्तितुम् अनुवर्तितुम्। &amp;lsquo;नात्र कश्चिद् यथाभावं प्राणी समभिवर्तते&amp;rsquo; (?</description>
    </item>
    
    <item>
      <title>०२९ समभिव्या (सम्&#43;अभि&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/029_samabhivya/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/029_samabhivya/</guid>
      <description>हृ  हृ (हृञ् हरणे)। &amp;lsquo;जातिशब्दस्य गुणक्रियाशब्दसमभिव्याहारेण विशेष्यसमर्पकतैव।&amp;rsquo; सममिव्याहारः=सहोच्चारणम्। &amp;lsquo;तस्य समभिव्याहारतो दोषः&amp;rsquo; (वै० सू०६।१।८)। विद्यासम्बन्धो योनिसम्बन्धश्च समभिव्याहारः।  </description>
    </item>
    
    <item>
      <title>०३० समभिसम् (सम्&#43;अभि&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/030_samabhisam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/030_samabhisam/</guid>
      <description>धा  धा (डुधाञ् धारणपोषणयोः)। &amp;lsquo;प्रदेशिनीं ततोऽस्यास्ये शक्रः समभिसन्दधे&amp;rsquo; (भा० वन० १२६।३०)। समभिसन्दधे=निदधे। &amp;lsquo;तपः समभिसन्धाय वनमेवान्वपद्यत&amp;rsquo; (भा० वन० १८५।३७)। समभिसन्धाय=अभिसन्धाय=अभिप्रेत्य=मनसिकृत्य। &amp;lsquo;योत्स्येहं मातुलेनाद्य क्षत्रधर्मेण पार्थिवाः। स्वयं समभिसन्धाय विजयायेतराय वा&amp;rsquo; (भा० शल्य० १६।२३)॥ समभिसन्धाय=व्यवसाय=व्यवसितो भूत्वा। समो द्विरुक्तिः।  </description>
    </item>
    
    <item>
      <title>०३१ समभिसम्प्र (सम्&#43;अभि&#43;सम्&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/031_samabhisampra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/031_samabhisampra/</guid>
      <description>आप्  आप् (आप्लृ व्याप्तौ) । &amp;lsquo;सिद्धिं समभिसम्प्राप्ताः पुण्येन महताऽन्विताः&amp;rsquo; (भा० वन ० ८२।२६)। आप्ता इत्येवार्थः। समिति द्विरुक्तम्। नार्थ इतरैरप्युपसर्गैः।  </description>
    </item>
    
    <item>
      <title>०३२ समभ्यव (सम्&#43;अभि&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/032_samabhyava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/032_samabhyava/</guid>
      <description>इ  इ (इण् गतौ)। &amp;lsquo;पशोर्वा आलभ्यमानस्य हृदयं शुक् समभ्यवैति&amp;rsquo; (श.ब्रा० ३।८।५।८)। आविशतीत्याह। &amp;lsquo;येनो ह समभ्यवेयान्नास्मै द्रुह्येत&amp;rsquo; (श० ब्रा० ३।४।१।९)। समभ्यवेयात्=संवादमुपसंवादं, वेयात् सन्दधीत। &amp;lsquo;ते जिता अहोरात्रयोः सन्धिं समभ्यवागुः&amp;rsquo; (गो० ब्रा० उ० ४।११)।  </description>
    </item>
    
    <item>
      <title>०३३ समभ्या (सम्&#43;अभि-आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/033_samabhya/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/033_samabhya/</guid>
      <description>इ  इ (इण् गतौ)। &amp;lsquo;ब्राह्मणक्षत्रियाद्यं च चातुर्वर्ण्यं पुराद् द्रुतम्। दर्शनेप्सुः समभ्यागात्&amp;rsquo; (भा० आदि० १३४।१७)॥ समभ्यागात्=समागमत्। &amp;lsquo;व्यसनं वः समभ्यागात्&amp;rsquo; (भा० सभा० ७९।१४)। उपानंसीदित्याह  दा  दा (डुदाञ् दाने)। &amp;lsquo;एतास्तेजोमात्राः समभ्याददानः&amp;rsquo; (श० ब्रा० १४। ७।२।१)। समं गृह्णान इत्यर्थः।  </description>
    </item>
    
    <item>
      <title>०३४ समभ्युद् (सम्&#43;अभि&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/034_samabhyud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/034_samabhyud/</guid>
      <description>चि  चि (चिञ् चयने)। &amp;lsquo;एकस्मिन्दोषे श्रूयमाणानि प्रायश्चित्तानि समभ्युच्चीयेरन्नर्थान्तरत्वात्&amp;rsquo; (आप० श्रौ० ९।११।२)। समुच्चितानि स्युर्न विकल्पितानीत्याह।  </description>
    </item>
    
    <item>
      <title>०३५ समव (सम्&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/035_samava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/035_samava/</guid>
      <description>अर्ज्  अर्ज् (अर्ज अर्जने, अर्ज प्रतियत्ने)। &amp;lsquo;अथ मातृभिर्वत्सान् समवार्जन्ति&amp;rsquo; (श० ब्रा० १।७।१।३, २।५।३।१६)। समवार्जन्ति=युञ्जन्ति। वत्सानां मातृभिः संयोगमनुजानन्तीत्यर्थः।  इ  इ (इण् गतौ)। &amp;lsquo;तृणमिव यत्समवैति परस्वम्&amp;rsquo; (वि० पु० ३।७।२२)। समवैति=वेत्ति=जानाति। अन्यत्र समवपूर्वस्य इणोऽत्रार्थे प्रयोगो दुर्लभः। समवायः संगतिर्भवति समुदायो वा नैयायिकानामभिमतः सम्बन्धविशेषो वा। &amp;lsquo;अमात्यादीनां राज्ञा सह समवाये पारतन्त्र्यं व्यवाये स्वातन्त्र्यम्&amp;rsquo; (१।४।२३ सूत्रे भाष्ये)। **समवायः सान्निध्यं संनिकर्षः। पटस्तन्तुषु समवैति (समवायसम्बन्धेन तन्तुषु वर्तते)। एकदेशभावापत्तिरपि समवायो भवति। तथा चाचार्यप्रयोगः- समवायान् समवैति (पा० ४।४।४३)। &amp;lsquo;हृदयं शुक् समवैति&amp;rsquo; (श० ब्रा० ११।७।४।३)। श० ब्रा० ३।८।५।८ इत्यत्र शुक् समभ्यवैतीति पाठः। तेनाभौ सत्यसति वाऽर्थे भिदा न । आविशतीत्येवार्थः। &amp;lsquo;या आपूर्यमाणपक्षस्य रात्रयस्ताः सर्वाः पौर्णमासीं समवयन्ति&amp;rsquo; (श० ब्रा० ११।१।७।४)। पौर्णमास्यामेकी भवन्ति, तदेकदेशतां यन्ति। &amp;lsquo;कं बलवन्तं संश्रयामः। कस्य समवायः&amp;rsquo; (तन्त्रा० ३।४)। समवायः संश्रयः। &amp;lsquo;तं (धर्मं) श्रुतेर्धर्मज्ञसमवायाच्च प्रतिपद्येत&amp;rsquo; (कामसूत्रे)। समवायः संसर्गः। प्रतिपद्येत=जानीयात्। &amp;lsquo;नानावाक्यसमाहारसमवायविशारदैः&amp;rsquo; (भा० आदि ७०।४३)। भिन्नशाखास्थानां गुणविधीनामेकस्यां शाखायामुपसंहारः समवायः (नील०)। &amp;lsquo;न समवायेऽभिवादनमत्यन्तशः (बौ० ध० १।२।३।३३)। समवायः सन्निकर्षः सामीप्यम्। &amp;lsquo;समवायेन वणिजां लाभार्थं कर्म कुर्वताम्&amp;rsquo; (याज्ञ० २।२५६)। सर्वे वयमिदं कर्म मिलिताः कुर्म इत्येवंरूपा सम्प्रतिपत्तिः समवाय इति मिताक्षरायाम्। &amp;lsquo;समवेत्य त्वरुन्धत्या विविशुः शैलसानुनि&amp;rsquo; (वामन पु० ५६।६)। समवेत्य=संगत्य। &amp;lsquo;धर्मक्षेत्रे कुरुक्षेत्रे समवेता युयुत्सवः (गीता १।१)। समवेताः=समेताः, एकीभूताः। &amp;lsquo;अश्वैरश्विनावित्येतन्निर्वचनम्। अथास्मिन्पक्षे इतिहासे समवैति&amp;rsquo; (नि० १२।१।८ दुर्ग०)। समवैति युज्यते संगच्छते। &amp;lsquo;श्रुतिलिङ्गवयप्रकरणस्थानसमाख्यानां समवाये पारदौर्बल्यमर्थविप्रकर्षात्&amp;rsquo; (मी० ३।३।१४)। समवायः संनिपातः, युगपत्प्राप्तिः। &amp;lsquo;यस्य कोशश्च दण्डश्च मित्राण्यात्मा च भूमिप। समवेतानि सर्वाणि स राज्यं महदश्नुते&amp;rsquo; (रा० ४।२९।११)॥ समवेतानि सह स्थितानि, समं विद्यमानानिः, परस्परानुबन्धीनि।  ईक्ष्  ईक्ष् (ईक्ष दर्शने)। &amp;lsquo;ननं त्वं नात्मनः श्रेयः समवेक्षितुमिच्छसि&amp;rsquo; (रा० ३।५९।१७)। सम्यग्ज्ञातुमित्यर्थः। तत्त्वतः परिचेतुमिति वा। &amp;lsquo;शरीरे न दयां काञ्चिदात्मनः समवैक्षत&amp;rsquo; (रा० ४।१९।२)। &amp;lsquo;सर्वं तु समवेक्ष्येदं निखिलं ज्ञानचक्षुषा&amp;rsquo; (मनु० २।८)। समवेक्ष्य=पर्यालोच्य।  कॄ  कॄ (कॄ विक्षेपे)। &amp;lsquo;दिव्यैर्माल्यैश्च तं देवा समन्तात्समवाकिरन्&amp;rsquo; (हरि० १।११।४७)। समवाकिरन्=समास्तृण्वन्=समाच्छादयन्। &amp;lsquo;आश्रमपदं कुसुमैः समवाकिरन्&amp;rsquo; (भा० कर्ण० १८।१०)। &amp;lsquo;भीष्म …शरैः …समवाकिरत्&amp;rsquo; (भा आदि० १०२।४२)। &amp;lsquo;पुष्पवृष्टयः। सुरासुरगणान्सर्वान् समवाकिरन्&amp;rsquo; (भा० आदि० १८।१८)। उक्तोऽर्थः। &amp;lsquo;महता रथसङ्घेन रथचारेण चाप्युत। वैकर्तनं परीप्सन्तो गन्धर्वान् समवाकिरन्&amp;rsquo; (भा० वन० २४१।१९)। समवाकिरन्=अरुन्धन्=पर्यवेष्टयन्।  क्षिप्  क्षिप् (क्षिप प्रेरणे)। &amp;lsquo;जग्राह तामुत्तरवस्त्रदेशे जयद्रथस्तं समवाक्षिपत्सा&amp;rsquo; (भा० वन० २६८।२४)। समवाक्षिपत्=अवाधुनोत्।  गुह्  (गुहू संवरणे)। &amp;lsquo;रजस्वलेव युवतिः सेना समवगूहते&amp;rsquo; (हरि० २।१०५।८३)। आत्मानमिति शेषः। देहं संकोचयति, अङ्गानि संहरति।  चि  चि (चिञ् चयने)। &amp;lsquo;सुहृत्परिग्राह्यानुपमानान् हरितगोमये समवचिनोति&amp;rsquo; (लौ० गृ० ४०।१४)। समवचिनोति=सम्यगवचिनोति प्रतीच्छति। हरितगोमये संमिश्रीकृत्य पिण्डी करोति (देव०)।  दिश्  (दिश अतिसर्जने)। &amp;lsquo;रुद्रं वै देवा यज्ञान्निरभजंस्ते समवादिशन्&amp;rsquo; (का० सं २८।६)। समवादिशन्=तन्निर्भजनं व्याख्यन्=प्रावोचन्।  दो  दो (दो अवखण्डने)। &amp;lsquo;ते देवाः। जुष्टास्तनूः प्रियाणि धामानि सार्धं समवददिरे&amp;rsquo; (श० ब्रा० ३।४।२।८)। &amp;lsquo;आज्यान्येव गृह्णाना जुष्टास्तनूः प्रियाणि धामानि सार्धं समवद्यन्ते&amp;rsquo; (श० ब्रा० ३।४।२।९)। उभयत्र समवद्यतिरवदाय खण्डान्कल्पयित्वा सङ्ग्रहणे वर्तते। &amp;lsquo;सर्वस्य समवदाय जुहोति&amp;rsquo; (तै० ब्रा० १।३।८।२)। &amp;lsquo;सव्ये समवदाय&amp;rsquo; (का० श्रौ० ५।९।१९)। वामे पाणौ खण्डान्संगृह्येत्याह। &amp;lsquo;या न इमाः प्रियास्तनुवस्ताः समवद्यामहै&amp;rsquo; (तै० सं० ६।२।२।१)। समवद्यामहै समवद्याम, एकत्र सङ्घी कुर्मः।  धा  धा (डुधाञ् धारणपोषणयोः)। &amp;lsquo;तत्सर्वं समवधाय&amp;rsquo; (भा० श्रौ० ६।६।६)। समवधाय आधाय, आहितं कृत्वा। वाहनमारोप्येत्यर्थः। &amp;lsquo;अतो मणिसमवधाने शक्तिर्नश्यति&amp;rsquo; (न्या० बो० त० सं० २)। समवधानं सन्निधानं संसर्गः। सामग्रोसमवधानेपि । सामग्र्याः सङ्ग्रहणेपीत्याह। एषा ह्याचार्यस्यर्शली लक्ष्यते इति भाष्ये शीले भवा शैली समवधानपूर्विका प्रवृत्तिः (कैयटः)। समवधानमवधानम्। नार्थः समा।  नी  नी (णीञ् प्रापणे)। &amp;lsquo;द्विदेवत्यानां संस्रवान् होतृचमसे समवनयति&amp;rsquo; (ऐ० ब्रा० २।६)। अवनयो निधानम् (षड्गुरु०)। निधानमासेचनमभिप्रेतम्। संस्रवाः=बिन्दवः। &amp;lsquo;उदस्मात्प्राणाः क्रामन्त्याहोस्विन्नेति, नेति होवाच याज्ञवल्क्योऽत्रैव समवनीयन्ते&amp;rsquo; (बृ० उ० ३।२।११)। समवनीयन्ते=समानीता भवन्ति, एकीभावं गच्छन्ति।  प्लु  प्लु (प्लुङ् गतौ)। &amp;lsquo;अकृत्वा संविदं काञ्चित् सहसा समवप्लुतः&amp;rsquo; (भा० शां० १३८।१२६)। पादपाग्रात् अवतीर्ण इत्यर्थः।  सृज्  सृज् (सृज विसर्गे)। &amp;lsquo;ते उभे (बृहद्रथन्तरे सामनी) न समवसृज्ये। य उभे समवसृजेयुर्यथैव च्छिन्ना नौर्बन्धनात्तीरतीरमृच्छन्ती प्लवेत&amp;rsquo; (ऐ० ब्रा० १६)। समवसृजेयुः सहैव कुर्युः। केवलोक्तिरवसर्गः (षड्गुरु०)।  सो  सो (षो अन्तकर्मणि)। &amp;lsquo;अथ पतिताः समवसाय धर्मांश्चरेयुः&amp;rsquo; (बौ० ध० २।१।२।१०)। समवसाय सम्भूय। &amp;lsquo;अथाभिशस्ताः समवसाय चरेयुर्धर्म्यम्&amp;rsquo; (आप० ध० १।१०।२९।८)। समवसाय=सह गृहाणि कृत्वा। अवसानं गृहं भवति।  स्रु  स्रु (स्रु गतौ)। &amp;lsquo;समवस्रवे भक्तशरणं कारयेत्&amp;rsquo; (आश्व० गृ० २।७।७)। येन पथाऽऽपो निर्गच्छन्ति स देशः समवस्रव इति नारायणो वृत्तिकारः।  हृ  हृ (हृञ् हरणे)। &amp;lsquo;नानात्ययानां वृक्षाणां रसान्समवहारमेकतां रसं गमयन्ति&amp;rsquo; (छा० उ० ६।९।१)। समवहारम्=समाहृत्य। &amp;lsquo;प्रज्ञासमवहारोऽयं कविभिः संभृतं मधु&amp;rsquo; (भा० शां० १४२।३)। समवहारो निष्ठा (नील०)।  </description>
    </item>
    
    <item>
      <title>०३६ समवा (सम्&#43;अव&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/036_samavA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/036_samavA/</guid>
      <description>या  या (या प्रापणे)। &amp;lsquo;यावद् यावदुदकं समवायात् तावत्तावदन्ववसर्पासीति&amp;rsquo; (श० ब्रा० १।८।१।६)। समवयायात्=अधो यायात्।  सृज्  सृज् (सृज विसर्गे)। &amp;lsquo;अथ मातृभिर्वत्सान्समवासृजन्ति&amp;rsquo; (शा० ब्रा० १।५।४।३)। संयुञ्जन्ति=मातृभिर्वत्सानां संसर्गमभ्यनुजानन्ति।  </description>
    </item>
    
    <item>
      <title>०३७ समा (सम्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/037_samA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/037_samA/</guid>
      <description>आप्  आप् (आप्लृ व्याप्तौ)। &amp;lsquo;सर्वं समाप्नोषि ततोसि सर्वः&amp;rsquo; (गीता ११।४०)। एकीभावेनाऽऽसमन्ताद् व्याप्नोषीत्यर्थः। मम वाक्यं नानृतं लोके कश्चित्कुर्यात्, समाप्नुहि ( )। शापमनुभवेत्यर्थः। &amp;lsquo;अप्रयच्छन् (कन्यां) समाप्नोति भ्रूणहत्यामृतावृतौ&amp;rsquo; (याज्ञ० १।६४)। समाप्नोति=प्राप्नोति।  इ  इ (इण् गतौ)। &amp;lsquo;भग्ने सैन्ये यः समेयात्स मित्रम्&amp;rsquo; (भा० द्रोण० २।१९)। समेयात्=साहचर्यं कुर्वीत। &amp;lsquo;यथा काष्ठं च काष्ठं च समेयातां महोदधौ&amp;rsquo; (भा० शां० १७४।१५, रा० २।१०५।२६, अत्र महार्णवे इति पाठः)। संगच्छेयाताम्=संयुज्येयातामित्यर्थः। &amp;lsquo;ताभ्यामिदं विश्वमेजत्समेति यदन्तरा पितरं मातरं च&amp;rsquo; (वा० सं १९।४७)। &amp;lsquo;समेयाद् विषमं नागैर्जलाढ्यं समहीधरम्&amp;rsquo; (हितोप० ३।७३)। समेयात्=अवगाहेत। &amp;lsquo;स्थानादपीन्द्रं कुपितः प्रकर्षेद्यमं समेयाद् वरुणं नियच्छेत्&amp;rsquo; (रा० ३।४३।४२)। यमं समेयात्=यमायालं भवेत्। &amp;lsquo;पप्रच्छ कोऽयं प्रथमं समेयिवान्&amp;rsquo; (भा० वि० ७।५)। समेयिवान् मया समगच्छत।  कृ  कृ (डुकृञ् करणे)। &amp;lsquo;वायुरेनाः समाकरत्।&amp;rsquo; (अथर्व० ६।१४१।१)। सङ्घश आनयदित्याह। &amp;lsquo;सं वां मनांसि सं व्रता समु चित्तान्याकरम्&amp;rsquo; (वा० सं० १२।५८)। समाकरम्=समानयम्। &amp;lsquo;पशुं नः सोम रक्षसि&amp;quot; समाकृणोषि जीवसे… (ऋ० १०।२५।६)। समाकृणोषि=समादधासि, प्रतिसंस्करोषि, उपस्कुरुषे। &amp;lsquo;वि रोहितो अमृशद् विश्वरूपं समाकुर्वाणः प्ररुहो रहश्च&amp;rsquo; (अथर्व १३।१।८)। &amp;lsquo;तदेनं समाकुर्वाणं पुरुषः कृष्णशवास्युत्तरत उपोत्थायाब्रवीत्।&amp;rsquo; (ऐ० ब्रा० ५।१४)। समाकुर्वाणं सङ्गृह्णानमेकीकुर्वाणम्। आत्मसात्कुर्वन्तमिति तु सायणः। &amp;lsquo;संहृष्टं धनमुभयं समाकृतम्&amp;rsquo; (अथर्व० ४।३१।७)। समाकृतं समानीतम्।  कॄ  कॄ (कॄ विक्षेपे)। &amp;lsquo;स च तं विजने दृष्ट्वा पांसुभिः कर्दमेन च। श्लेष्मणा चैव राजानं ष्ठीवनैश्च समाकिरत्&amp;rsquo; (भा० आश्व० ६।३१)। समाकिरत् अन्वलिम्पत्। &amp;lsquo;सैनिकान्मम सूतं च हयांश्च स समाकिरत्&amp;rsquo; (शरैः) (भा० वन० २०।२१)। आच्छादयदित्यर्थः। &amp;lsquo;समाकीर्णा पिपीलकैः&amp;rsquo; (रा० १।६।२४)। पिपीलकनिर्भरेत्यर्थः।  क्रम्  क्रम् (क्रमु पादविक्षेपे)। &amp;lsquo;सुरसमाजसमाक्रमणोचितः&amp;rsquo; (रघु० ९।२२)। देवसभाधिष्ठानार्हः। &amp;lsquo;समाक्रामत्स तं शैलं स चचाल महान् गिरिः&amp;rsquo; (रा० ५।५।११)। समाक्रामत्=आरोहत्। &amp;lsquo;गुरुभारसमाक्रान्तश्चचाल च जुघूर्ण च&amp;rsquo; (रा० ४।१५।२५)। गुरुभारोपपीडित इत्याह। &amp;lsquo;सममेव समाक्रान्तं द्वयं द्विरदगामिना। तेन सिंहासनं पित्र्यमखिलं चारिमण्डलम्&amp;rsquo; (रघु० ४।४)॥ समाक्रान्तम्=अध्यासितम्। आस्कन्नम्। विजितम्। &amp;lsquo;सा तु त्वया समाक्रान्ता प्रतिज्ञा&amp;rsquo; (रा० १।४४।५४)। समाक्रान्ता=तीर्णा=पालिता। &amp;lsquo;ततस्तेन समाक्रम्य गृहं नीत्वा दिनत्रयम्। संस्थाप्य तव लीलार्थमिहानीतो रघूद्वह&amp;rsquo; (यो० वा० (६(२)। ११६।१६)। समाक्रम्य=आसाद्य, त्वरितमुपगम्य।  क्रीड्  (क्रीडृ विहारे)। &amp;lsquo;इह देवः सपत्नीकः समाक्रीडत्यधोक्षजः&amp;rsquo; (भा० अनु० १४।६९)। समन्ताद् विहरतीत्यर्थः।  क्षिप्  (क्षिप प्रेरणे)। &amp;lsquo;वाससां तत्र राशिं समाक्षिपत्&amp;rsquo; (भा० आदि० १।१५८)। समाक्षिपत्=आक्षिप्य (हृत्वा) उपसमाधात्। &amp;lsquo;न चोष्ठौ न भुजौ जानू न च वाक्यं समाक्षिपेत्। सदा वातं च वाचं च ष्ठीवनं चाचरेच्छनैः&amp;rsquo; (भा० वि० ४।३५)॥ समाक्षिपेत्=यदृच्छयाऽनुयुञ्जीत, अनुयोगादिना वान्तरा प्रतिबध्नीयात्। &amp;lsquo;सेनाबिन्दुमथो राजन्राज्यादाशु समाक्षिपत्&amp;rsquo; (भा० सभा २७।१०)। समाक्षिपत्=अवाक्षिपत्=अवारोपयत्। &amp;lsquo;पञ्चमेन शिरः कायात्सारथेश्च समाक्षिपत्&amp;rsquo; (भा० कर्ण० २८।५)। समाक्षिपत्=अपाहरत्। &amp;lsquo;विभूषणानां च समाक्षिपन्प्रभाः&amp;rsquo; (भा० द्रोण० ५०।४)। समाक्षिपन्=संहरन्। &amp;lsquo;समाक्षिपन्भानुमतः प्रभां मुहस्त्वमन्तकः&amp;rsquo; (भा० आदि० २३।२०)। &amp;lsquo;तया समाक्षिप्ततनुः स पापः पपात शाखीव निकृत्तमूलः&amp;rsquo; (भा० वन० २६८।२४)। समाक्षिप्ततनुः=हठात्प्रणुन्नकलेवरः। &amp;lsquo;समाक्षिप्य रथात्तस्मात् सारथिम्&amp;rsquo; (रा० ३।५६।५०)। समाक्षिप्य=अवपात्य। &amp;lsquo;शाखां चन्दनवृक्षस्य समाक्षिप्य&amp;rsquo; (रा० ४।७।१४)। समाक्षिप्य=अवस्कद्य=शातयित्वा। &amp;lsquo;द्रौपद्या वसनं बलात्। सभामध्ये समाक्षिप्य&amp;rsquo; (भा० सभा० ६८।४०)। अवरोप्येत्यर्थः।  ख्या  ख्या (ख्या प्रकथने)। &amp;lsquo;न हि सम्बन्धादृते समाख्यानम् …ननु प्रवचनलक्षणा समाख्या स्यात्&amp;rsquo; (मी० १।१।२७ सूत्रे शा० भा०)। **समाख्यानम्, समाख्या=नामधेयम्। &amp;lsquo;प्रकर्षेण वचनम् (प्रवचनम्) अन्यस्य साधारणं कठादिभिरनुष्ठितं स्यात् तथापि हि समाख्यातारो भवन्ति&amp;rsquo; (मी० १।१।३०) सूत्रे शा० भा०)। समाख्यातारः=नामनिर्देष्टारः। &amp;lsquo;तिस्रः कोट्यः समाख्याताः। समाख्याताः=परिगणिताः। &amp;lsquo;पुरुषार्थं ज्ञानमिदं गुह्यं परमर्षिणा समाख्यातम्&amp;rsquo; (सां० का० ६९)। समाख्यातम्=प्रोक्तम्। &amp;lsquo;संक्षेपतो वै स विशुद्धकर्मा तेभ्यः समाख्याय दिवि प्रवासम्&amp;rsquo; (भा० वन० १६५।१३)। समाख्याय=आख्याय=उक्त्वा।  गम्  गम् (गम्लृ गतौ)। &amp;lsquo;राजभिस्तत्र वार्ष्णेयः समागच्छद्यथावयः&amp;rsquo; (भा० उ० ९१।८)। समागच्छत्=समगंस्त। &amp;lsquo;रत्नं समागच्छतु काञ्चनेन (सुभाषितम्)। समागच्छतु=संयोगमेतु, संयुज्यताम्। &amp;lsquo;प्रहृष्टो भव विप्रर्षे समागच्छ मया सह&amp;rsquo; (भा० अनु० १९।८१)। मां संगच्छ, संविश, संभवेत्याह। &amp;lsquo;सा त्वं मया समागच्छ&amp;rsquo; (भा० वन० ३०६।२८)। उक्तोऽर्थः। &amp;lsquo;रथा रथैः समाजग्मुः पादातैश्च पदातयः&amp;rsquo; (भा० वि० ३९।२)। युयुत्सयाऽभिमुखाः संगता बभूवुरित्यर्थः। &amp;lsquo;ततः पुनः समाजग्मुरभीताः कुरुपाण्डवाः&amp;rsquo; (भा० कर्ण० २१।९)। उक्तोऽर्थः। &amp;lsquo;पाण्डवान् …समाजग्मुर्महावने&amp;rsquo; (भा० वन० १२।१)। समाजग्मुः=उपययुः। &amp;lsquo;क्व नु वयं तं नरं समागच्छेम यो नस्तद्रूपमापादयेत्पुनः&amp;rsquo; (भा० आदि० २१७।१३)। समागच्छेम=विन्देमाहि, लभेमहि। &amp;lsquo;समागच्छन्त्ययत्नेन संगमं च परस्परम्&amp;rsquo; (रा० ४।४४।७८)। उक्तोऽर्थः। &amp;lsquo;तां कौमुदीमिव समागमयेन्दुबिम्बे&amp;rsquo; (विक्रम०)। &amp;lsquo;समागमय वैदेह्या रामम्&amp;rsquo; (रा० ५।६।२९)। संगमं कारयेत्यर्थः। &amp;lsquo;तेन कर्णेन ते तात कथमासीत्समागमः&amp;rsquo; (भा० वि० १?</description>
    </item>
    
    <item>
      <title>०३८ समाव (सम्&#43;आङ्&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/038_samAva/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/038_samAva/</guid>
      <description>इ  इ (इण् गतौ)। &amp;lsquo;तस्मिन्देवसमावाये&amp;rsquo; (भा० अनु० ८३।११)। समावाये=समवाये। &amp;lsquo;नानाशास्त्रसमावाये व्यतिषक्तरथद्विपे&amp;rsquo; (भा० शल्य० ११।३)। समावाये=संघट्टे।  </description>
    </item>
    
    <item>
      <title>०३९ समुद् (सम्&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/039_samud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/039_samud/</guid>
      <description>अञ्च्  अञ्च् (अञ्चु गतिपूजनयोः)। &amp;lsquo;समुदक्तोद्धृते समे (अमरः)। समुदक्तमुदकं कूपात्। समुदक्तमुदक्तमुद्धृतम्।  अय्  अय् (अय गतौ)। &amp;lsquo;पौष्णं समुदयन्तं&amp;rsquo; (दुग्धम्) (ऐ० ब्रा० ४।२६)। समुदयन्तं समुदयमानं सन्तापवशादूर्ध्वं गच्छत्।  इ  इ (इण् गतौ)। &amp;lsquo;राजर्षयश्च बहवः सर्वैः समुदिता गुणैः&amp;rsquo; (भा० आदि० १।३६)। समुदिताः=संहिताः, सहिताः। &amp;lsquo;मतङ्गो नाम नाम्ना वै सर्वैः समुदितो गुणैः&amp;rsquo; (भा० अनु० २७।८)। समुदितः समेतः। &amp;lsquo;लक्ष्म्या समुदितो ब्राह्म्या&amp;rsquo; (रा० १।३४।४३)। &amp;lsquo;साक्षाद्विष्णोश्चतुर्भागः सर्वैः समुदितो गुणैः&amp;rsquo; (रा० १।१८। १३)। &amp;lsquo;रूपश्रिया समुदितां गुणतश्च युक्ताम्&amp;rsquo; (स्वप्न० ५।२)। उक्तोऽर्थः। &amp;lsquo;समदितबलवीर्य रावणं नाशयित्वा&amp;rsquo; (प्रतिमा० ७।२)। समुदितं प्रचितं प्रवृद्धम्। &amp;lsquo;आदित्यः समुद्यन्&amp;rsquo; (भा० वन० २०७।५७)। समुद्यन्=उद्यन्। &amp;lsquo;एककार्यसमुद्यन्तौ कृष्णौ&amp;rsquo; (भा० सभा० २०।२४)। एककार्य उत्तिष्ठमानावित्यर्थः। &amp;lsquo;महासमुदयं चक्रे शरैः सन्नतपर्वभिः&amp;rsquo; (भा० भीष्म० ११६।४५)। समुदयो युद्धम्। भवेत्समुदयः सङ्घे संयुगे च समुद्गमे (मेदिनी)। अमरस्तु युद्धपर्यायेषु समुदायं पठति- समुदायः स्त्रियः संयत्समित्याजिसमिद्युध इति। &amp;lsquo;स्थान समुदयं गुप्तिं लब्धप्रशमनानि च&amp;rsquo; (मनु० ७।५६)। समुदेत्यस्मादुत्पद्यतेऽतः, धान्यहिरण्याद्युत्पत्तिस्थानं समुदयः (कुल्लूकः)। &amp;lsquo;सूर्यो जगत्प्रकाशाय समुदेति जगत्यहो&amp;rsquo; (पद्म पु० ५।५८।१२)। अस्थाने सम्शब्दः। &amp;lsquo;यः समुदयं परिहापयति स राजार्थं भक्षयति&amp;rsquo; (कौ० अ० २।९।१३)। समुदयो राजग्राह्य उत्पत्तेः षड्भागः।  ईक्ष्  ईक्ष् (ईक्ष दर्शने)। &amp;lsquo;मन्दप्राणो ह्ययं पक्षी कथं चिद्यदि जीवति। स्वरहीनश्च दीनश्च विस्फुरः समुदीक्षते&amp;rsquo; (रा० ३।७३।३)॥ समुदीक्षते=चक्षुरुन्मीलयति। &amp;lsquo;विचित्रवीर्यो धर्मात्मा मामेव समुदैक्षत&amp;rsquo; (भा० उ० १७३।७)। मां सहायमपैक्षत, मयि व्यस्रम्भत, मत्कृतां मार्गदेशनां प्रत्यैक्षतेत्याह। &amp;lsquo;तदल्पशेषं समुदीक्ष्य कार्यम्।&amp;rsquo; (रा० ५।३७।२७)। समुदीक्ष्य=आलोच्य।  ईर्  ईर् (ईर गतौ कम्पने च, ईर क्षेपे)। &amp;lsquo;ततस्तस्मिन्द्विजश्रेष्ठ समुदीर्णे तथाविधे।&amp;rsquo; (भा० आदि० ३२।१)। समुदीर्णे देवानीके सङ्ग्रामायोद्गते। &amp;lsquo;सर्वतः समुदीर्णस्य तव&amp;rsquo; (रा० ६।९५।८)। समुदीर्णस्य क्षुभितस्य। &amp;lsquo;समुदीर्णदोषाः&amp;rsquo; (सुश्रुत० २।१९०।२१)। प्रकुपिताः प्रवृद्धा दोषा इत्यर्थः। &amp;lsquo;पांसवोपि कुरुक्षेत्रे वायुना समुदीरिताः&amp;rsquo; (भा०)। समुदीरिताः=उद्धताः। &amp;lsquo;उदधाविव सर्वसिन्धवः समुदीर्णास्त्वयि नाथ दृष्टयः। न च तासु भवान् प्रदृश्यते प्रविभक्तासु सरित्स्विवोदधिः&amp;rsquo; (स्याद्वाद० ३० इत्यत्र हैमोद्धृतं सिद्धसेनदिवाकरवचनम्)। समुदीर्णाः सङ्गताः। उच्छब्दस्त्वस्थाने।  ईष्  ईष् (ईष गतिहिंसादर्शनेषु)। &amp;lsquo;दध्नः सोम्य मथ्यमानस्य योऽणिमा स ऊर्ध्वः समुदीषति तत्सर्पिर्भवति&amp;rsquo; (छां० उ० ६।६।१)। समुदीषति=उद्गच्छति। &amp;lsquo;ऊर्ध्वाधोगतिसंभेदं समुदीषं प्रचक्षते&amp;rsquo; (भा० कर्ण० ४१।२९)। निगदव्याख्यातम्।  कृष्  कृष् (कृष विलेखने)। &amp;lsquo;समुत्कृष्टे दुन्दुभिशङ्खशब्दे (भा० उ० २३।५)। &amp;lsquo;समुत्कृष्टे समुत्थिते&amp;rsquo; (३९।१३)।  कॄ  कॄ (कॄ विक्षेपे) &amp;lsquo;मणौ वज्रसमुत्कीर्णे&amp;rsquo; (रघु० १।४)। समुत्कीर्णमाविद्धम्।  क्रम्  क्रम् (क्रमु पादविक्षेपे)। &amp;lsquo;समुत्क्रान्तस्ततो मुक्तस्तावुभौ राक्षसौ हतौ&amp;rsquo; (रा० ३।३९।१३)। समुत्क्रान्तः=पलायितः।  क्रुश्  क्रुश् (क्रुश आह्वाने रोदने च)। &amp;lsquo;ततो व्यूढेष्वनीकेषु समुत्क्रुष्टेषु मारिष&amp;rsquo; (भा० द्रोण० ८८।१)। उच्चैराक्रोशत्सु, उच्चैर्नदत्सु।  क्षिप्  क्षिप् (क्षिप प्रेरणे)। &amp;lsquo;ततः केशान् समुत्क्षिप्य वेल्लिताग्राननिन्दितान्&amp;rsquo; (भा० वि० ९।१)। ऊर्ध्वं समीर्य। वेल्लिताग्रान्=कुञ्चिताग्रान्। आविद्धं कुटिलं भुग्नं वेल्लितं वक्रमित्यपि इत्यमरः। &amp;lsquo;बन्धान्सर्वान्सिमुत्क्षिप्य&amp;rsquo; (रा० ५।५६।१४०)। &amp;lsquo;बन्धनात् समुत्क्षिप्य&amp;rsquo; (पञ्चत० ३८।२१)। विमुच्येत्यर्थः। &amp;lsquo;लङ्कामपि समुत्क्षिप्य सीतां तामहमानये&amp;rsquo; (रा० ५।३।६९)। उत्क्षिप्य=उन्मूल्य=उद्वर्त्य=उद्बृह्य।  खन्  खन् (खनु अवदारणे)। &amp;lsquo;समुत्खाय कुलं नृपाणाम्&amp;rsquo; (प्रबोध० ५।१२)। सुतरां समुत्साद्येत्यर्थः।  ग्रन्थ्  ग्रन्थ् (ग्रन्थ सन्दर्भे)। &amp;lsquo;समुद्ग्रथ्य सितेन वाससा स्वमूर्धजान्&amp;rsquo; (भा० कर्ण० ९०।४१)। समुद्ग्रथ्य=बद्ध्वा।  ग्रह्  ग्रह् (ग्रह उपादाने)। &amp;lsquo;अथ कृष्णाजिनं च पुष्करपर्णं च समुद्गृह्णाति&amp;rsquo; (श० ब्रा० ६।४।३।६)। समुद्गृह्णाति=समुन्नयति=उच्चिनोति। &amp;lsquo;समुद्गृह्य (हविर्धाने) प्रवर्तयेयुर्यथा नोत्सर्जेताम्&amp;rsquo; (श० ब्रा० ३।५।३।१७)। उक्तोऽर्थः।  चर्  चर् (चर गतिभक्षणयोः)। &amp;lsquo;समुच्चरच्चारुपतत्त्रिशिञ्जम्&amp;rsquo; (भट्टि०)। समुच्चरन्ती समुद्गच्छन्ती शिञ्जा यत्र तद्।  जृम्भ्  जृम्भ् (जृभि गात्रविनामे)। &amp;lsquo;व्यालं बालमृणालतन्तुभिरसौ रोद्धु समुज्जृम्भते&amp;rsquo; (भर्तृ० नी० ५)। समुज्जृम्भते=उद्युङ्क्ते=उत्सहते।  तॄ  तॄ (तॄ प्लवनतरणयोः) &amp;lsquo;ततो ऽर्जुनस्तु गाण्डीवात्समुत्तार्य गुणं तदा&amp;rsquo; (स्कन्द पु० के० १८१।६४) समुत्तार्य अवरोप्य।  त्रस्  त्रस् (त्रसी उद्वेगे)। &amp;lsquo;एतद्ध वै गृहपतेः प्रोषुष आगताद् गृहाः समुत्त्रस्ता इव भवन्ति&amp;rsquo; (श० ब्रा० २।४।१।१४)। समत्त्रस्ताः=उद्विग्नाः, साशङ्काः। गृहाः=गृहस्थाः।  दिश्  दिश् (दिश अतिसर्जने)। &amp;lsquo;प्राय एव समुद्दिष्टा लक्षणानि तु मे शृणु&amp;rsquo; (भा० शां० १०१।६)। समुद्दिष्टाः प्रख्याताः। &amp;lsquo;एष सर्वः समुद्दिष्टः कर्मणां वः फलोदयः&amp;rsquo; (व० बृ० सं० १२।८२।५१)। समुद्दिष्टः=कथितः। &amp;lsquo;आज्यं तेजः समुद्दिष्टम्&amp;rsquo; (व० बृ० सं० ४७।५२)। समुद्दिष्टम्=व्यपदिष्टम्=संज्ञितम्। &amp;lsquo;न रिपून्वै समुद्दिश्य विमुञ्चन्ति नराः शरान्&amp;rsquo; (भा० आदि० ११८।१६)। समुद्दिश्य=लक्ष्यं कृत्वा। &amp;lsquo;धृतराष्ट्रं समुद्दिश्य ददौ सः… सुवर्णं रजतम्&amp;rsquo; (भा० ३९।१७)। समुद्दिश्य स्मृतिं निमित्तीकृत्य अर्हां वा प्रयोजनीकृत्य।  द्रु  द्रु (द्रु गतौ)। &amp;lsquo;समुद्रात्सर्वे देवाः समुद्भवन्ति&amp;rsquo; (श० ब्रा० १४।२।२।२)। वेगेन समं निष्क्रामन्ति, सम्भूय पलायन्त इत्याह। &amp;lsquo;समुद्रः कस्मात्। समुद्द्रवन्त्यस्मादापः&amp;rsquo; (नि० २।१०)। बाष्परूपेणोद्गच्छन्तीत्याह।  धू  धू (धूञ् कम्पने)। &amp;lsquo;समुद्धूतो यथा भूमिचलोऽचलः&amp;rsquo; (रा० ६।३६।३८)। उत्कम्पित इत्यर्थः।  नद्  नद् (णद अव्यक्ते शब्दे)। &amp;lsquo;ययौ सुराणां पूतनोग्रतेजाः समुन्नदन्ती युधि सिंहनादान्&amp;rsquo; (हरि० ३।५३।६२)। उच्चैः समं नदन्तीत्याह।  नम्  नम् (णम प्रह्वत्वे शब्दे च)। &amp;lsquo;समुन्नेमुः पयोधराः&amp;rsquo; (भट्टि० ७।१)। उत्तस्थुरित्यर्थः। &amp;lsquo;श्रवणौ ते विराजेते प्रमाणेन समुन्नतौ&amp;rsquo; (रा० ३।५२।३०)। &amp;lsquo;त्वचः समुन्नम्य शनैः समन्ताद् विवर्धमानो जठरं करोति&amp;rsquo; (सुश्रुत० १।२७५)।  नह्  नह् (णह बन्धने)। &amp;lsquo;अर्थं महान्तमासाद्य विद्यामैश्वर्यमेव वा। विचरत्यसमुन्नद्धो यः स पण्डित उच्यते&amp;rsquo; (भा० उ० ३३।४०)॥ समुन्नद्धो गर्वितः। समुन्नद्धौ पण्डितम्मन्यगर्वितौ (अमरः)। &amp;lsquo;समुन्नद्धैः सुसन्नद्धैः सैनिकैः स्वैः समीयुषाम्&amp;rsquo; (शि० भा० १९।१६)। उक्तोऽर्थः। &amp;lsquo;वल्मीकवत् समुन्नद्धमन्तः कुर्वन्ति विद्रधिम्&amp;rsquo; (सुश्रुत० २।९।१३)। समुन्नद्धम्=सर्वत उन्नतम्। &amp;lsquo;इति सर्वं समुन्नद्धं न निर्वाति कथंचन&amp;rsquo; (भा० शल्य० ५।२१)। समुन्नद्धम् प्रवृद्धं प्रकर्षपर्यन्तं गतम्।  नी  नी (णीञ् प्रापणे)। &amp;lsquo;परमेष्ठी त्वपां मध्ये तथा सन्नामवेक्ष्य गाम्। कथमेनां समुन्नेष्ये इति दध्यौ धिया चिरम्&amp;rsquo; (भा० पु० ३।१३।१६)॥ उत्थापयिष्य इत्यर्थः। &amp;lsquo;तस्य संशमनायाशु तत्कुलीनं समुन्नयेत्&amp;rsquo; (का० नी सा० ८।६६)। समुन्नयेत्=उत्कर्षं गमयेत्। &amp;lsquo;ऋणमस्मिन्समुन्नयत्यमृतत्वं च गच्छति&amp;rsquo; (मनु० ९।१०७ इत्यत्र कुल्लूकोद्धृता श्रुतिः)। समुन्नयति=शोधयति। &amp;lsquo;व्यसनेभ्यः समुन्नेता राजा यः स त्रिवर्गभाक्&amp;rsquo; (का० नी० सा० १५।३)। समुन्नेता=समुद्धर्ता। &amp;lsquo;इत्याद्यन्यत्समुन्नेयं स्वयं भावितबुद्धिभिः&amp;rsquo; (सा० द० ३।१७३)। समुन्नेयम्=उन्नेयम्=ऊहनीयम्।  पत्  पत् (पत्लृ गतौ)। &amp;lsquo;अन्यस्मिन्प्रेष्यमाणे तु पुरस्ताद्यः समुत्पतेत्। अहं किं करवाणीति स राजवसतिं वसेत्&amp;rsquo; (भा० वि० ४।४५)। समुत्पतेत्=समुत्थितः स्यात्। &amp;lsquo;समुत्पतन्ति वल्मीकाद्यथा क्रुद्धा महोरगाः&amp;rsquo; (भा० द्रोण० ११७।९)। समुत्पतन्ति=निष्क्रामन्ति। &amp;lsquo;यः समुत्पतितं क्रोधं निगृह्णाति हयं यथा। स यन्तेत्युच्यते सद्भिर्न यो रश्मिषु लम्बते&amp;rsquo; (भा० आदि० ७९।२)। समुत्पतितं समुत्पन्नम्। रश्मिषु लम्बते=प्रग्रहान् धारयति।  भू  भू (भू सत्तायाम्)। &amp;lsquo;आपत्सु वैराणि समुद्भवन्ति।&amp;rsquo; (पञ्चत० २।१७५) स्पष्टोऽर्थः। &amp;lsquo;सन्नस्य कार्यस्य समुद्भवार्थम्&amp;rsquo; (तन्त्रा० १।३।५६)। नष्टस्यार्थस्य प्रतिसमाधानायेत्यर्थः।  यम्  यम् (यम उपरमे)। &amp;lsquo;अष्टौ वै वीरा राष्ट्रं समुद्यच्छन्ति&amp;rsquo; (ता० ब्रा० १९।१।४)। उत्थापयन्ति, उन्नमयन्ति। &amp;lsquo;विराटद्रुपदौ वीरौ भीष्मं प्रति समुद्यतौ&amp;rsquo; (भा० भीष्म० १११।२६)। आस्कन्तुमुद्यतौ।  या  या (या प्रापणे)। &amp;lsquo;न हि समरे शक्ताः समुद्यातुं सुरासुराः&amp;rsquo; (भा० कर्ण० ३१।६९)। समागन्तुम्, प्रतिमुखमागन्तुम् इत्यर्थः। &amp;lsquo;यच्च नः सहितान् सर्वान् विराटनगरे तदा। एक एव समुद्यातः&amp;rsquo; (भा० भीष्म० ९८।९)। समुद्यातः=आयोद्धुमुदस्थात्।  लुप्  लुप् (लुप्लृ छेदने)। &amp;lsquo;ते देवा असुरान् प्रतिदृश्य समुल्लुप्य&amp;rsquo; (श० ब्रा० ९।५।१।२१)। समुल्लुप्य=अन्तर्धाय। &amp;lsquo;समुल्लुप्य यज्ञमन्यत् कर्तुं दध्रिरे&amp;rsquo; (श० ब्रा० ९।५।१।१९)।  वृत्  वृत् (वृतु वर्तने)। &amp;lsquo;समुद्वर्तमानस्येव सलिलनिधेः…ध्वनिमश्रौषुः&amp;rsquo; (अवदा० सुपरा० जा०)। समुद्वर्तमानस्य उद्गच्छतः। उत्क्रामत्तरङ्गस्येत्यर्थः।  वृह्  वृह् (वृहू उद्यमने)। &amp;lsquo;(खड्गं) कोशात्समुद्ववर्हाशु बिलाद् दीप्तमिवोरगम्&amp;rsquo; (भा० सौ० ६।१५)। समुद्ववर्ह=आचकर्ष।  श्वल्  श्वल् (श्वल आशुगमने)। &amp;lsquo;उन्मदवाराणबुद्ध्या मध्येजठरं समुच्छ्वलति&amp;rsquo; (गर्भः) (भामिनी० १।५९)। समुच्छ्वलति वेगेनोत्क्रामति।  श्रि  श्रि (श्रिञ् सेवायाम्)। &amp;lsquo;महान्त्यनीकानि महासमुच्छ्रये&amp;rsquo; (भा० )। समुच्छ्रये=युद्धे। युद्धे समुच्छ्रयः पुमानिति मेदिनी। &amp;lsquo;एष भूतसमुच्छ्रयः&amp;rsquo; (भा० आश्व० ५१।१०)। भूतसमुच्छ्रयो भूतसमुदायः (लीयत इति शेषः)।  सृ  सृ (सृ गतौ)। &amp;lsquo;प्रायश्चाद्यतने काले भृत्यास्तितउवृत्तयः। दर्शयन्ति समुत्सार्य सारं दोषतुषग्रहम्&amp;rsquo; (राज० ८।११४२)॥ समुत्सार्य=समुत्क्षिप्य। &amp;lsquo;अहःपरिणतौ ध्वान्ते समुत्सर्पति&amp;rsquo; (अमरु० ७६)। समुत्सर्पति सम्मूर्च्छति वर्धमाने।  स्था  स्था (ष्ठा गतिनिवृत्तौ)। &amp;lsquo;दृश्यन्ते ह्यातुराः केचिद् उपकरणवन्तश्च परिचारकसम्पन्नाश्चात्मवन्तश्च कुशलैश्च भिषग्भिरनुष्ठिताः समुत्तिष्ठमानाः&amp;rsquo; (चरक० सू० १०।४)। समुत्तिष्ठमानाश्चेष्टमानाः, उल्लाघमानाः। अनुष्ठिताः=चिकित्सिताः। &amp;lsquo;दुःखमुत्पादयेद्यस्तु स समुत्थानजं व्ययं दाप्यः…&amp;rsquo; (याज्ञ० २।२२२)। समुत्थानं व्रणविरोपणम्। देवताभ्यो वरं प्राप्य समुत्थाप्य च वानरान्। समुत्थाप्य=सुप्तोत्थितवज्जीवयित्वा। &amp;lsquo;लघुसमुत्थानं सैन्यचक्रम्&amp;rsquo; (दशकू.</description>
    </item>
    
    <item>
      <title>०४० समुदा (सम्&#43;उद्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/040_samudA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/040_samudA/</guid>
      <description>इ  (इण् गतौ)। &amp;lsquo;तस्मिन्नभिजनविद्यासमुदेतं समाहितं संस्कर्तारमीप्सेत्&amp;rsquo; (आप० ध० १।१।१२)। समुदेतम्=सम्पन्नम्। &amp;lsquo;अन्यं वाऽसमुदेतम्&amp;rsquo; (आप० ध० २।२।५।७)। असमुदेतो विद्यादिभी रहितः।  चर्  चर् (चर गतिभक्षणयोः)। &amp;lsquo;न हि रागकाले क्रोधः समुदाचरति&amp;rsquo; (यो० सू० भाष्ये २।४)। समुदाचरति=आविर्भवति। &amp;lsquo;ते यद् ब्रूयुर्महाप्राज्ञास्तच्चैव समुदाचर&amp;rsquo; (भा० अनु० ८४।३८)। समदाचर=समाचर=आचर। &amp;lsquo;अन्यथा खलु काकुत्स्थ तपस्वी समुदाचरन्&amp;rsquo; (रा० ३।१२।२९)। समुदाचरन्=आचरन्। &amp;lsquo;बालानपि च गर्भस्थान् सान्त्वेन समुदाचरन्&amp;rsquo; (भा० शां० ३३।४४)। उक्तोऽर्थः। &amp;lsquo;समुदाचारहीनाया न ते साधु भविष्यति&amp;rsquo; (भा० आदि० ७८।८)। समुदाचारः शोभन आचारः। &amp;lsquo;आर्ये सखीजनसमुदाचारेणातिक्रान्तः समुदाचारः।&amp;rsquo; (स्वप्न० ६)। सम्यगुदित आचारः समुदाचारः। &amp;lsquo;आश्रमपदविभवेनानुष्ठितो देवसमुदाचारः&amp;rsquo; (प्रतिमा० ५)। देवसमुदाचारः=देवपूजा। &amp;lsquo;तस्मै …चक्रिरे समुदाचारं पद्मकोषनिभैः करैः&amp;rsquo; (बुद्ध० ४।२)। समुदाचार आदरः। &amp;lsquo;समुदाचारलक्षणं सर्वमनुव्याख्यास्यामः&amp;rsquo; (भा० शां० १९१।१०)। समुदाचाराः सामयिका धर्माः। &amp;lsquo;प्रजानां समुदाचारं बहुकर्मकृतं वदन्&amp;rsquo; (भा० वि० २।३०)। समीचीनमुत्कृष्टतरमाचारम् इत्यर्थः।  नी  नी (णीञ् प्रापणे)। &amp;lsquo;महानयं कृष्णकृतः क्षत्रस्य समुदानयः&amp;rsquo; (भा० उ० १४१।२८)। समुदानयः समुदायीकरणम्। &amp;lsquo;दुष्करशतसमुदानीतोऽयमस्मदर्थं तेन भगवता सद्धर्मः&amp;rsquo; (अवदा० जा० २)। समुदानीतः=उन्नीयोपस्थापितः।  हृ  हृ (हृञ् हरणे)। &amp;lsquo;सिद्धैर्वा वसिष्ठाख्यैस्तैरहं समुदाहृतः&amp;rsquo; (यो० वा० ६(२)।९५।९)। &amp;lsquo;दीक्षां च समुदाहर&amp;rsquo; (रा० १।६२।२२)। कुर्वित्यर्थः।  </description>
    </item>
    
    <item>
      <title>०४१ समुप (सम्&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/041_samupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/041_samupa/</guid>
      <description>अर्ज्  अर्ज् (अर्ज अर्जने प्रतियत्ने च)। &amp;lsquo;तं तु वैवाहिकं दृष्ट्वा कन्येयं समुपार्जितम्&amp;rsquo; (भा० उ० १७६।५०)। समुपार्जितम्=संस्कृतम्। तम् (विचित्रवीर्यम्)।  आस्  आस् (आस उपवेशने)। &amp;lsquo;यस्य प्रतीतिमाधातुं लक्षणा समुपास्यते&amp;rsquo; (का० प्र० २।१४)। समुपास्यते=आश्रीयते।  ईक्ष्  ईक्ष् (ईक्ष दर्शने)। &amp;lsquo;शत्रुपक्षं समृध्यन्तं यो मोहात्समुपेक्षते&amp;rsquo; (भा० सभा० ५५।१६)। अनर्थकः सम्शब्दः। उपेक्षत इत्येतावतैवोक्तो विवक्षितोर्थः।  उष्  उष् (उष दाहे)। &amp;lsquo;तमग्निभिः समुपोषेत्&amp;rsquo; (श० ब्रा० १२।५।१।१३)। समुपोषेत्=दहेत्। नार्थः समुपाभ्याम्। ओषेदित्यनेनैव विवक्षितार्थगतेः।  ऊह्  ऊह् (ऊह वितर्के)। &amp;lsquo;ध्वनयः समुपोहन्ते वृत्तिभेदे तु वैकृताः&amp;rsquo; (वा० प० १।७७)। &amp;lsquo;समुपोहन्ते कारणानि भवन्तीति&amp;rsquo; (प० ल० म० स्फोट० नागेश:)।  क्रम्  क्रम् (क्रमु पादविक्षेपे)। &amp;lsquo;यथायं समुपक्रान्तः&amp;rsquo; (रा० २।७८।१४)। समुपक्रान्तः=प्रारब्धः।  जन्  जन् (जनी प्रादुर्भावे)। &amp;lsquo;मम दुःखमिदं पुत्र भूयः समुपजायते&amp;rsquo; (रा० २।७५।६१)। समुपजायते=उपजायते=जायते।  ज्ञा  ज्ञा (ज्ञा अवबोधने)। &amp;lsquo;संवासात्परुषं किंचिदज्ञानादपि यत् कृतम्। तन्मे समुपजानीत (रा० २।३९।३८)। क्षान्तमित्यनुजानीतेत्याह।  दिश्  दिश् (दिश अतिसर्जने)। &amp;lsquo;तत् किमर्थं विदर्भाणां पन्थाः समुपदिश्यते&amp;rsquo; (भा० वन० ६१।३२)। उपदिश्यत इत्येवार्थः। नार्थः समा। &amp;lsquo;अनेन कृतकृत्योस्मि यन्मां स पुरुषेश्वरः। मृत्युं समुपदेक्ष्यति&amp;rsquo; (रा० ३।४५।१८)। मृत्यवे परादास्यतीत्यर्थः। समुपयोः सतोरपि शुद्धे धात्वर्थेऽतिसर्जने प्रयोगः।  नी  नी (णीञ् प्रापणे)। &amp;lsquo;ऋषींश्च समुपानयतु&amp;rsquo; (भा० आदि० १०७।१५)। इत आनयदित्यर्थः। &amp;lsquo;अन्ये प्रधानवाससी समुपनीयेताम्&amp;rsquo; (मृच्छ० )। सहानीयेतामित्यर्थः। &amp;lsquo;(अश्वान्)। जवनानाशुगांश्चैव करार्थं समुपानयत्&amp;rsquo; (भा० सभा० २७।२८)।  रुध्  रुध् (रुधिर् आवरणे)। &amp;lsquo;शौद्रं हि कुर्वतः कर्म धर्मः समुपरुध्यते&amp;rsquo; (भा० अनु० ३५।७)। समुपरुध्यते=विघ्नितो भवति।  वह्  वह् (वह प्रापणे)। &amp;lsquo;सङ्ग्रामे समुपोढे च शत्रुपक्षभयङ्करे&amp;rsquo; (रा० २।७५।३९)। समुपोढे=उपस्थिते, सन्निहिते सति। &amp;lsquo;संग्रामे समुपोढे राजानं संनाहयेत्&amp;rsquo; (आश्व० गृ० ३।९।१)। &amp;lsquo;यथेदावानन्दं व्रजति समुपोढे कुमुदिनी&amp;rsquo; (उत्तर० ५।२६)। समुपोढे=उदिते।  विश्  विश् (विश प्रवेशने)। &amp;lsquo;तथेति ह समुपविविशुः&amp;rsquo; (छां० उ० १।८। २)। आसाञ्चक्रिरे, आसेदुः। &amp;lsquo;प्रीतश्च परितुष्टश्च तां रात्रिं समुपाविशत्।&amp;rsquo; (रा० ७।८२।४)। समुपाविशत्। समविशत्। यापितवान् इत्यर्थः। &amp;lsquo;पद्भ्यामनुचिता गन्तुं द्रौपदी समुपाविशत्&amp;rsquo; (भा० वन० १४४।१)। समुपाविशत् न्यषीदत्।  वृत्  वृत् (वृतु वर्तने)। &amp;lsquo;कामवृत्तोन्वयं लोकः कृत्स्नः समुपवर्तते&amp;rsquo; (रा० २।१०९।९)। समुपवर्तते=संजायते, उपजायते।  वृह्  वृह् (वृह वृहि वृद्धौ)। &amp;lsquo;इतिहासपुराणाभ्यां वेदं समुपवृंहयेत्&amp;rsquo; (भा० आदि० १।२६७)।  सद्  सद् (षद्लृ विशरणगत्यवसादनेषु)। &amp;lsquo;जुगुप्समानो धावन्स तं यज्ञं समुपासदत्&amp;rsquo; (भा० आश्व ९२।५१)। प्राप्तवानित्यर्थः।  स्था  स्था (ष्ठा गतिनिवृत्तौ)। &amp;lsquo;अपत्यलाभो वैदेहि त्वय्ययं समुपस्थितः&amp;rsquo; (रा० ७।४२।३१)। समुपस्थितः सन्निहितः।  ह्वे  ह्वे (ह्वेञ् स्पर्धायां शब्दे च) &amp;lsquo;भक्षयित्वा समुपहूताः स्मः&amp;rsquo; (श० ब्रा० ४।३।१।१)। समं निमन्त्रिताः स्म इत्यर्थः।  क्रम्  क्रम् (क्रमु पादविक्षेपे)। &amp;lsquo;खनन्तः समुपक्रान्ता दिशं सोमवतीं तदा&amp;rsquo; (रा० १।४१।२१)। समुपक्रान्ताः=उपेताः=प्राप्ताः।  </description>
    </item>
    
    <item>
      <title>०४२ समुपाङ् (सम्&#43;उप&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/042_samupA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/042_samupA~N/</guid>
      <description>गम्  गम् (गम्लृ गतौ)। &amp;lsquo;निदाघकालः समुपागतः प्रिये&amp;rsquo; (ऋतु० १।१)। &amp;lsquo;स ब्रह्मशापो नियतमद्य मां समुपागतः&amp;rsquo; (रा० २।५३)। समुपागतः=आगतः प्राप्तः।  घ्रा  घ्रा (घ्रा गन्धोपादाने)। &amp;lsquo;तं मूर्ध्नि समुपाघ्राय&amp;rsquo; (रा० २।७२।४)। समुपाघ्राय=कुसित्वा (कोसित्वा)=चुम्बित्वा। &amp;lsquo;समुपाघ्राय मूर्धानम्&amp;rsquo; (भा० वि० ७१।३०)। उक्तोऽर्थः।  चर्  चर् (चर गतिभक्षणयोः)। &amp;lsquo;तथाप्यप्रियमस्माकं पुत्रस्ते समुपाचरत्&amp;rsquo; (भा० स्त्री० १५।८)। समुपाचरत्=आचरत्=अकरोत्।  दा  दा (डुदाञ् दाने)। &amp;lsquo;ज्वलनं समुपादाय ब्राह्मणेन महात्मना। हावयामास&amp;rsquo; (कौसल्या) (रा० २।२५।२५)। समुपादाय=समर्प्य। &amp;lsquo;यः पित्रा समुपात्तानि धनवीर्ययशांसि वै। न्यूनतां नयति&amp;rsquo; (मार्क० पू० २१।९५)। &amp;lsquo;तेजांसि समुपादत्ते&amp;rsquo; (भा० वन० १६३।३६)। समुपादत्ते=हरति=आच्छिनत्ति। &amp;lsquo;इत्युक्ताः समुपाजह्रुर्धनशेषमशेषतः। रामाज्ञया धनाध्यक्षाः समुपादाय सर्वशः&amp;rsquo; (रा० गोरेसिओ० सं० २।३२।३५)। समुपादाय=समाहृत्य। &amp;lsquo;मालां च समुपादाय&amp;rsquo; (भा० आदि० १८५ आदि० ३०)। समुपादाय=भृत्वा, धृत्वा।  दिश्  दिश् (दिश अतिसर्जने)। &amp;lsquo;अन्तः कोपं समुपादिशन्ति&amp;rsquo; (का० नी० सा० १६।२०)। समुपादिशन्ति=उपदिशन्ति।  धा  धा (डुधाञ् धारणपोषणयोः)। &amp;lsquo;एतानि काले समुपाहितानि कुर्वन्त्यवश्यं खलु सिद्धिविघ्नम्&amp;rsquo; (का० नी० सा० १६।२७)। समुपाहितानि=विहितानि।  नी  नी (णीञ् प्रापणे)। &amp;lsquo;सप्त विप्रांस्ततो भोज्ये युगपत् समुपानयत्&amp;rsquo; (भा० अनु० ९१।१३)। समानयदित्यर्थः। &amp;lsquo;श्रोत्रियांश्च विदेशस्यान्सत्कृत्य समुपानय&amp;rsquo; (रा० गोरेसिओ सं० १।११।७)। उक्तोऽर्थः। &amp;lsquo;धारयामास च प्राणानृषींश्च समुपानयत्&amp;rsquo; (भा० आदि० १०७।१५)। ऋषीन् वेदान्स्वाधीनांश्चकार, न विस्मृतवानित्यर्थः।  युज्  युज् (युजिर् योगे)। &amp;lsquo;ऋषिभिः समुपायुक्तं तीरम्&amp;rsquo; (भा० ३।१००९९)। आकीर्णमित्यर्थः।  रभ्  रभ् (रभ राभस्ये)। &amp;lsquo;विग्रहः समुपारब्धो नहि शाम्यत्यविग्रहात्&amp;rsquo; (भा.</description>
    </item>
    
    <item>
      <title>०४३ संनि=सन्नि (सम्&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/043_sanni/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/043_sanni/</guid>
      <description>अस्  अस् (असु क्षेपे)। &amp;lsquo;संन्यस्य सर्वकर्माणि संन्यसेदनृणो द्विजः&amp;rsquo; (मनु० ६।९५-९६)। प्रव्रजेदित्याह। &amp;lsquo;भरत: शिरसा कृत्वा संन्यासं पादुके ततः&amp;rsquo; (रा० २।११५।१५)। संन्यासम्=सद्वस्तुन्यासम्। (तिलकः)। &amp;lsquo;ऋचीके भार्गवे प्रादाद् विष्णुः संन्यासमुत्तमम्&amp;rsquo; (रा० १।७५।२२)। सन्न्यासशब्देन न्यास उच्यते। सम्शब्दोऽनर्थकः। &amp;lsquo;संन्यस्य सागरानूपे चचार विपुलं तपः&amp;rsquo; (हरि० १।१२।२०)। न्यासरूपेरण स्थापयित्वेत्यर्थः। &amp;lsquo;बृस्यस्तेषां तु संन्यस्ताः&amp;rsquo; (भा० शां० १७१।१३)। संन्यस्ताः संनिवेशिताः स्थापिताः। &amp;lsquo;व्रीडादनु देवीमुदीक्ष्य मन्ये संन्यस्तदेहः स्वयमेव कामः&amp;rsquo; (कु० ७।६७)। संन्यस्तः=त्यक्तः। &amp;lsquo;कृतसंन्यासा&amp;rsquo; (कथा० ४।३६।५)। कृतसमया, श्रितसंवित्का।  काश्  काश् (काशृ दीप्तौ)। &amp;lsquo;न सन्निकाशयेद् धर्मं विविक्ते चारजाश्चरेत्&amp;rsquo; (भा० आश्व० ४६।२५)। प्रकाशयेदित्यर्थः।  कृष्  कृष् (कृष विलेखने)। &amp;lsquo;सन्निकृष्टे च निकृष्टे कष्टं रज्यन्ति कुस्त्रियः&amp;rsquo; (कथा० ६४।१२४)। सन्निकृष्टः=समवस्थः=समानास्पदः। &amp;lsquo;सन्निकृष्टानिमान् सर्वान् अनुमन्त्र्य द्विजर्षभान्&amp;rsquo; (रा० २।२।०)। सन्निकृष्टान् समीपवर्तिनः। &amp;lsquo;सन्निकृष्टश्च नो वीर जयः शत्रोः पराजयः&amp;rsquo; (रा० ३।३०।८)। सन्निहित इत्यर्थः। &amp;lsquo;यस्य नार्तो जनपदः सन्निकर्षगतः सदा&amp;rsquo; (भा० शां० ११५।१९)। &amp;lsquo;श्वसतां व शृणोम्येवं गोपुत्राणां प्रतोद्यताम्। वहतां सुमहाभारं सन्निकर्षस्वनम्&amp;rsquo; (भा० अनु० ११७।११-१२)। संनिकर्षः=कर्षणम् (अनसः)। &amp;lsquo;न हि सेन्द्रियाणामन्यतमेन स्वरूपस्था सती (क्रिया) कदाचिदपि सन्निकृष्यते&amp;rsquo; (नि० १।१।९ दुर्ग०)। सन्निकृष्यते=इन्द्रियसन्निकृर्षेण प्रत्यक्षी क्रियते। &amp;lsquo;दमु&amp;rsquo; (ऋक्तन्त्रे० ३।१।९)। अथ वृत्तिः&amp;ndash;पदमुकारो न सन्निकृष्यते। न सन्धीयत इत्यर्थः। &amp;lsquo;न युक्तमेवंगुणसन्निकृष्टं विहाय पुत्रम्&amp;rsquo; (रा० ४।२०।२२)। गुणैः प्रत्यासन्नं तव सदृशमित्यर्थः। &amp;lsquo;कस्य वा सन्निकर्षात्त्वं प्रविष्टा हृदयं मम&amp;rsquo; (भा० शां० ३२०।५८)। संनिकर्षः संकेतः। &amp;lsquo;कर्मणा संनिकर्षाच्च सतां योगः प्रवर्तते&amp;rsquo; (याज्ञ० ३।१६०)। सन्निकर्षः सम्बन्ध इति बालक्रीडा। &amp;lsquo;न चापि विद्येत स वीर देशो यस्मिन्भवेत् सोदरसन्निकर्षः&amp;rsquo; (रा० ४।२४।२०)। सन्निकर्षः सान्निध्यम्। &amp;lsquo;यस्य नार्तो जनपदः सन्निकर्षगतः सदा&amp;rsquo; (भा० शां० ११५।१९)। सन्निकर्षगतः समीपवर्ती।  कॄ  कॄ (कॄ विक्षेपे)। &amp;lsquo;विरहशयने संनिकीर्णेकपार्श्वाम्&amp;rsquo; (मेघ० ८७)। संनिकीर्ण निषण्णम्।  गम्  (गम्लृ गतौ)। &amp;lsquo;यैः संनिगच्छति सर्वांस्तानतिरोचते&amp;rsquo; (श० ब्रा० १४।५।१।९)। संगच्छते इत्याह। निशब्दस्य चारितार्थ्याय नितरां सङ्गच्छत इति व्याख्येयम्।  ग्रह्  ग्रह् (ग्रह उपादाने)। &amp;lsquo;त्रैलोक्यं संनिगृह्यास्मांस्त्वां च&amp;rsquo; (भा० वन० २२६।१९)। सन्निगृह्य=आत्मसात्कृत्य, न्यग्भाव्य, अधिकृत्य। &amp;lsquo;तेजस्तत् संनिजग्राह पुनरेवान्तरात्मनि&amp;rsquo; (भा० शां० २५७।१३)। सन्निजग्राह=संजहार।  दृश्  दृश् (दृशिर् प्रेक्षणे)। &amp;lsquo;पक्षलम्भो ममायं वः प्रत्यक्षं सन्निदर्शितः&amp;rsquo; (रा० ४।६३।१५)।  धा  धा (डुधाञ् धारणपोषणयोः)। &amp;lsquo;दृष्टिं विमानव्यवधानमुक्तां पुनः सहस्रार्चिषि सन्निधत्ते&amp;rsquo; (रघु० १३।४४)। सन्निधत्ते आसञ्जयति। &amp;lsquo;तेन (आदित्यः) सर्वान्प्राणान् रश्मिषु सन्निधत्ते&amp;rsquo; (प्रश्न० उ० ११६)। &amp;lsquo;दूरादाहृत्य समिधः सन्निदध्याद् विहायसि&amp;rsquo; (मनु० २।१८६)। निक्षिपेदित्यर्थः। &amp;lsquo;संनिदधुस्तत्र पाण्डवा आयुधानि&amp;rsquo; (भा० आदि० २।२०७)। निचिक्षिपुरित्यर्थः। &amp;lsquo;यथा सम्राडेवाधिकृतान् विनियुङ्क्ते एतान्ग्रामान् एतान्ग्रामानधितिष्ठस्वेत्येवैष प्राणः। इतरान्प्राणान् पृथक् पृथगेव सन्निधत्ते&amp;rsquo; (प्रश्न० उ० ३।४)। सन्निधत्ते=प्रेरयति=प्रवर्तयति। &amp;lsquo;ऋषीन् गन्धर्वा उपनिषेदुः, ते ह स्म संनिदधतीदं वाऽत्यरीरिचन्निदमूनमक्रन्निति&amp;rsquo; (श० ब्रा० ११।२।३।७)। सन्निदधति=समीक्षन्ते। &amp;lsquo;सङ्ग्रामो वा एष सन्निधीयते यः प्रयाजैर्यजेत&amp;rsquo; (श० ब्रा० १।५।३।७)। &amp;lsquo;सन्निधास्ये च ते स्मृतः&amp;rsquo; (कथा० ५।५३)। ** संनिधास्ये=उपस्थास्ये।** &amp;lsquo;स चाहं सह सख्या धनमित्रेण तत्र संन्यधिषि&amp;rsquo; (दशकु०)। उपास्थिषीत्यर्थः। &amp;lsquo;तनूर्वरुणस्य गृहे संनिदधावहै&amp;rsquo; (ऐ० ब्रा० १।२४)। संनिधानं नीचैराधानम्।) &amp;lsquo;नोच्चैः संनिहितो हसेत्&amp;rsquo; (भा० वि० ४।८८)। सन्निधौ वर्तमान इत्यर्थः। &amp;lsquo;नवं नेत्राद्वैतं कुवलयदृशः सन्निदधति&amp;rsquo; (विद्ध० ४।१४)। सन्निधापयन्ति=उपस्थापयन्ति। इह धाञ् सकर्मकः। &amp;lsquo;वाङ्मूर्तिर्मे देवता सन्निधत्ताम्&amp;rsquo; (बालरा० १।१४) सन्निहिता भवतु, सन्निधिं कुरुतादित्यर्थः। &amp;lsquo;देवा वै संग्रामं सन्निधास्यन्तः&amp;rsquo; (श० ब्रा० १।२५।१८)। सन्नह्यमानाः, सज्जा भवन्तः। &amp;lsquo;कायः संनिहितापायः&amp;rsquo; (हितोप०)। संनिहितः=सन्निकृष्टः। &amp;lsquo;ततो वित्तं विविधं सन्निधाय यथोत्साहं कारयित्वा च कोशम्&amp;rsquo; (भा० आश्व १०।३५)। सन्निधाय=संगृह्य=समाहृत्य। &amp;lsquo;पुत्रापेक्षी वञ्च्यते सन्निधाता&amp;rsquo; (पञ्च० १।२२)। संनिधाता=संग्रहीता। &amp;lsquo;इह हि शास्त्रे दृष्टान्यष्टादश तीर्थानि राज्ञाम्। तद्यथा-मन्त्रिपुरोहितसन्निधातृ०…&amp;rsquo; (तन्त्रा० ३ उपक्रमे)। &amp;lsquo;तस्मादाप्तपुरुषाधिष्ठितः सन्निधाता निचयाननुतिष्ठेत्&amp;rsquo; (कौ० अ० २।५।२३)। सन्निधाता समाहर्ता। &amp;lsquo;सन्निधातॄंश्च मोषस्य हन्यात्…&amp;rsquo; (मनु० ९।२७८)। सन्निधातॄन्=अवस्थापकान्। मोषश्चौरधनम्। &amp;lsquo;यो महत्यर्थे समुदये स्थितः कदर्यः…संनिधत्ते स्ववेश्मनि&amp;rsquo; (को० अ० २।९।२५)। संनिधत्ते संगृह्णाति संचिनोति। &amp;lsquo;भवेत् सर्वौषधीस्नानं सम्यङ् नारी समाचरेत्। तदा पञ्चशरस्यापि सन्निधातृत्वमेष्यति&amp;rsquo; (मात्स्य पु० ७०।३४)॥ भवेदिति पूर्वेणान्वयि।  नी  नी (णीञ् प्रापणे)। &amp;lsquo;सर्पिर्मधुनी दध्युदके च सन्निनीय&amp;rsquo; (शाखा० गृ० १।२४, १।२४, शां० श्रौ० ४।१६।१०)। सन्निनीय=संमिश्र्य  पत्  पत् (पत्लृ गतौ)। &amp;lsquo;बाणाः संनिपेतुरकुण्ठाग्रा नागेषु च हयेषु च&amp;rsquo; (भा० भीष्म ५२।६)। समं पेतुरित्याह। &amp;lsquo;ततः संन्यपतन् सर्वे गन्धर्वाः सह&amp;rsquo; (भा० वन० २४१।२१)। संन्यपतन्=प्रातिभट्येन समागच्छन्। &amp;lsquo;योग्यत्वे सत्यृताववश्यं संनिपतेत्, असंनिपतन् पुत्रोत्पत्तिं निरुन्धानः प्रत्यवेयात्&amp;rsquo; (आप० ध० २।१।१।१७ इत्यत्र हरदत्तः)। संनिपतेत्=संविशेत्, मिथुनी भवेत्। &amp;lsquo;छत्र ध्वजं च समरे शराभ्यां संन्यपातयत्&amp;rsquo; (भा० द्रोण० १६७।२७)। संन्यपातयत्=अवापातयत्, प्राभ्रंशयत्। &amp;lsquo;तौ संनिपातयेत्&amp;rsquo; (वा.</description>
    </item>
    
    <item>
      <title>०४४ सम्परा (सम्&#43;परा)</title>
      <link>https://vishvAsa.github.io/sanskrit/koshaH/upasargArtha-chandrikA/044_samparA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/044_samparA/</guid>
      <description>इ  इ (इण् गतौ) &amp;lsquo;युद्धायत्योः सम्परायः&amp;rsquo; (अमरः)। &amp;lsquo;न साम्परायः प्रति भाति बालम्&amp;rsquo; (कठ० उ०)। साम्परायः। छान्दसो दीर्घः। सम्परायः परलोकः। &amp;lsquo;स्वैरेष्वपि न तेनाहं स्मरामि वितथं वचः। उक्तपूर्वं कुतो राजन् साम्पराये स वक्ष्यति&amp;rsquo; (भा० आदि० ४८।२१)। साम्परायः=सम्परायः=सङ्कटम्। सम्परायो मृत्युः प्रयोजनमस्येति साम्परायिकं युद्धम्। मृधमास्कन्दनं सङ्ख्यं समीकं साम्परायिकम् (अमरः)।  </description>
    </item>
    
    <item>
      <title>०४५ सम्परि (सम्&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/045_sampari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/045_sampari/</guid>
      <description>अस्  अस् (असु क्षेपे)। &amp;lsquo;सन्तरां मेखलां पर्यस्तामेवैनामेतत् सतीं पर्यास्यन्त&amp;rsquo; (श० ब्रा० ३।४।३।२)। सम्पर्यास्यन्ततराम्=दृढतरामबध्नन्नित्यर्थः।  आप्  आप् (आप्लृ व्याप्तौ)। &amp;lsquo;सम्पर्याप्य मूलानि च प्रान्तानि च&amp;rsquo; (कौ० सू० ९०)। सम्पर्याप्य=सहादाय।  इ  इ (इण् गतौ)। &amp;lsquo;दक्षिणं मण्डलं चोभौ त्वरया सम्परीयतुः&amp;rsquo; (रा० ६।७६।३२)। परिचक्रमतुरित्यर्थः। &amp;lsquo;स एव सं भुवनानि पर्यैत्&amp;rsquo; (अथर्व० १९।५३।४)। सम्पर्यैत्=अवाहरत्=अन्तरकरोत्। &amp;lsquo;श्रेयश्च प्रेयश्च मनुष्यमेतस्तौ सम्परीत्य&amp;rsquo; (कठ० उ० २।२)। सम्यक् परिगम्य मनसालोच्येत्यर्थः।  क्रम्  क्रम् (क्रमु पादविक्षपे)। &amp;lsquo;बहूनि सम्परिक्रम्य तीर्थान्यायतनानि च&amp;rsquo; (भा० आदि० १।१२)। सम्परिक्रम्य=पर्यट्य।  ग्रह्  ग्रह् (ग्रह उपादाने)। &amp;lsquo;स पादुके ते भरतः स्वलङ्कृते महोज्ज्वले सम्परिगृह्य धर्मवित्&amp;rsquo; (रा० २।११२।२९)। सम्परिगृह्य=अवसाय्य=विधिवद् गृहीत्वा। &amp;lsquo;एतच्छ्रुत्वा सम्परिगृह्य मर्त्यः&amp;rsquo; (कठ० उ० १।२।१३)। साध्ववबुध्य। &amp;lsquo;यात्रां सम्परिगृह्य&amp;rsquo; (भा० शां० ६९।६८)। सम्परिगृह्य=स्वीकृत्य।  भू  भू (भू सत्तायाम्)। &amp;lsquo;एवमेवेन्द्रियग्रामं शनैः संपरिभावयेत्&amp;rsquo; (भा० शां० १९५।१९)। मूर्त्याद्याकारं नयेदिति नील०।  वृत्  वृत् (वृतु वर्तने)। &amp;lsquo;श्रान्तान्हयान्सम्परिवर्त्य शीघ्रम्&amp;rsquo; (रा० २।४५।३३)। श्रमापनुत्तये कृतविलुण्ठनान् कृत्वेत्यर्थः।  श्रि  श्रि (श्रिञ् सेवायाम्)। &amp;lsquo;यजुषा वा एते सम्परिश्रियेते&amp;rsquo; (ऐ० ब्रा० ५।३)। सम्परिश्रियेते=सम्परिश्रीयेते=छाद्येते। &amp;lsquo;स यदैव हविर्धाने संपरिश्रिते मन्येत&amp;rsquo; (ऐ० ब्रा०)। संपरिश्रिते=सच्छदिष्के।  हृ  हृ (हृञ् हरणे)। &amp;lsquo;अभाषमाणोऽनुनयं मुहूर्त्तं वचोऽब्रवीत् सम्परिहृत्य भूयः&amp;rsquo; (भा० वि० ६६।२५)। सम्परिहृत्य=परिहृत्य=परिवृत्य।  </description>
    </item>
    
    <item>
      <title>०४६ सम्प्र (सम्&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/046_sampra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/046_sampra/</guid>
      <description>आप्  आप् (आप्लृ व्याप्तौ)। &amp;lsquo;सम्प्राप्ताय त्वतिथये प्रदद्यादासनोदके&amp;rsquo; (मनु० ३।९९)। सम्प्राप्ताय=अभ्यागताय।  इ  इ (इण् गतौ)। &amp;lsquo;यददः सम्प्रयतीरहावनदता हते&amp;rsquo; (अथर्व० ३।१३।१)। सम्प्रयतीः=संभूय इतस्ततः प्रयान्त्यः।  इष्  इष् (इष गतौ)। &amp;lsquo;अथापि जानन्तं सम्प्रेष्यत्यग्नये समिध्यमानायानुब्रूहि&amp;rsquo; (नि० १।१५।८)। सम्प्रेष्यति=प्रेष्यति=आदिशति=आज्ञापयति। &amp;lsquo;यियासतस्ततः कृष्णः पार्थस्याश्वान्मनोजवान्। सम्प्रैषीद्धेमसंछन्नान्…&amp;rsquo; (भा० द्रोण० २८।१)। सम्प्रैषीत्=प्राजीत्=समयंसीत्। &amp;lsquo;अथातः सम्प्रेष्यति&amp;rsquo; (श० ब्रा० ९।२।३।१)। सम्प्रेष्यति=आदिशति=आज्ञापयति। &amp;lsquo;न खल्वेषा मतिर्मह्यं यत्त्वां सम्प्रेषयाम्यहम्&amp;rsquo; (रा० ५।४३।१२)। सम्प्रेषयामि। नियोजयामि। &amp;lsquo;तामद्य सम्प्रेष्य परिग्रहीतुः&amp;rsquo; (शा० ४।२२)। विसृज्येत्यर्थः। &amp;lsquo;अथ सम्प्रेषितास्थानः सचिवानब्रवीन्नृपः&amp;rsquo; (बृ० श्लो० सं० ५।१)। सम्प्रेषितास्थानः=विसृष्टसदाः।  ईक्ष्  ईक्ष् (ईक्ष दर्शने)। &amp;lsquo;संगतार्थं समर्थं संसृष्टार्थं समर्थं सम्प्रेक्षितार्थं समर्थं सम्बद्धार्थं समर्थम्&amp;rsquo; (पा० २।१।१ सूत्रे भाष्ये)। सम्प्रेक्षितार्थं सम्बद्धार्थमिति पर्यायनिर्देशः।  ईर्  ईर् (ईर गतौ, ईर क्षेपे)। &amp;lsquo;यानेवैषां तस्मिन्संग्रामेऽघ्नंस्तान् पितृयज्ञेन समैरयन्त&amp;rsquo; (श० ब्रा० २।६।१।१)। समैरयन्त समजीवयन्। &amp;lsquo;समिन्द्रेरय गामनड्वाहं य आवहदनः&amp;rsquo; (ऋ० १०।५९।१०)। समीरय=आसुव=प्रयच्छ। &amp;lsquo;कूपोपकण्ठे विश्रान्तो ब्राह्मणस्तया सम्प्रेर्य कूपान्तः पातितः&amp;rsquo; (पञ्चत०)। सम्प्रेर्य=प्रणुद्य।  उक्ष्  उक्ष् (उक्ष सेचने)। &amp;lsquo;त्रिरेवाग्नीन् सम्प्रोक्षति&amp;rsquo; (गो० ब्रा० पूर्व० १।१४)। अभिषिञ्चतीत्यर्थः।  कृष्  कृष् (कृष विलेखने)। &amp;lsquo;सम्प्रकर्षन् विकर्षंश्च सेनाग्रं समलोडयत्&amp;rsquo; (भा० द्रोण० १२७।३१) सम्यक् प्रकर्षेण विलिखन् इति सम्प्रकर्षन्नित्यनेनाह।  क्रम्  क्रम् (क्रमु पादविक्षेपे)। &amp;lsquo;शरीरप्रतिसंहारमात्मनः सम्प्रचक्रमे&amp;rsquo; (भा० आदि० २४।१)। प्रारेभ इत्याह। &amp;lsquo;व्यूहितुं सम्प्रचक्रमे&amp;rsquo; (भा० वि० ५२।२१)। उक्तोऽर्थः।  क्षुभ्  क्षुभ् (क्षुभ संचलने)। &amp;lsquo;तस्मिन्निपतिते भूमौ तत्सैन्यं सम्प्रचुक्षुभे&amp;rsquo; (रा० ६।७८।२४)। =विव्यथे, विजह्वाल।  क्षै  क्षै (क्षै क्षये)। &amp;lsquo;अवक्षाणानि सम्प्रक्षाप्य&amp;rsquo; (भा० श्रौ०)। धूमायमानानङ्गारान् निर्वाप्य। &amp;lsquo;संमूढमिव त्रैलोक्यं संप्रक्षुभितमानसम्&amp;rsquo; (रा १।६५।१४)। सम्प्रक्षुभितं=विह्वलम्।  गाह्  गाह् (गाहू विलोडने)। &amp;lsquo;यथार्णवं महाघोरमप्लवः सम्प्रगाहते&amp;rsquo; (भा० आश्व० ५०।२६)। प्रविशतीत्यर्थः।  गॄ  गॄ (गॄ शब्दे)। &amp;lsquo;यदेवैनाः सम्प्रगीर्य होत्रा इत्याचक्षते तेन समाः&amp;rsquo; (ऐ० ब्रा० ६।१३)। सम्प्रगीर्य=संज्ञां कृत्वा, व्यपदिश्य।  गै  गै (गै शब्दे)। &amp;lsquo;या गाथाः सम्प्रगायन्ति&amp;rsquo; (भा० कर्ण० ४०।२१)। सम्प्रगायन्ति=गायन्तः कथयन्ति। &amp;lsquo;इकारान्तं चैवोपायं सम्प्रगायन्ति कुत्साः&amp;rsquo; (लाट्या० श्रौ० ७।१८।१९)। उक्तोऽर्थः।  ग्रह्  ग्रह् (ग्रह उपादाने)। &amp;lsquo;अथ जुहूं चोपभृतं च सम्प्रगृह्णाति&amp;rsquo; (श० ब्रा० १।८।३।२३)। **सम्प्रगृह्णाति=गृह्णाति। नार्थः सम्प्राभ्याम्। ** &amp;lsquo;स ह वा अग्नये सम्प्रगृह्णाति&amp;rsquo; (श० ब्रा० १।९।२।२)। समं धत्ते। &amp;lsquo;अभीषून्सम्प्रजग्राह स्वयं कुरुपतिस्तदा&amp;rsquo; (भा० सभा० २।१७)। जग्राहेत्येवार्थः। &amp;lsquo;उपानहं सम्प्रगृह्य&amp;rsquo; (श्वा) (व० बृ० सं० ८८।३)। &amp;lsquo;राज्ञो वचनम्… सम्प्रगृह्य (भा० १२६।४)। सादरं स्वीकृत्य।  चक्ष्  चक्ष् (चक्षिङ् व्यक्तायां वाचि)। &amp;lsquo;दग्धस्योपशमार्थाय चिकित्सा सम्प्रचक्ष्यते&amp;rsquo; (सुश्रुत० १।३७।१३)। व्याख्यायत इत्याह।  ज्ञा  ज्ञा (ज्ञा अवबोधने)। नेह विद्वान् इत्यनेन सम्प्रज्ञातवान् विवक्षितः किन्तर्हि श्रुतानुमितविवेकः (यो० भा०)।  दा  दा (डुदाञ् दाने, दाण् दाने)। &amp;lsquo;लुब्धं हन्यात्संप्रदानेन नित्यम्&amp;rsquo; (भा० शां० १२०।४७)। सम्प्रदानेन=उपग्राह्यैः, उपदाभिः। &amp;lsquo;अहन्यहनि चाप्येवं याचतां सम्प्रदीयते&amp;rsquo; (भा० वन० ९५।२१)। सम्प्रदीयते=वितीर्यते, प्रदिश्यते। &amp;lsquo;तस्मै वसवः प्रातः सवनं सम्प्रयच्छन्ति&amp;rsquo; (छा० उ० २।२४।६)। सम्प्रयच्छन्ति प्रददति। &amp;lsquo;कुमारं मातापितरौ त्रिः सम्प्रयच्छेते&amp;rsquo; (को० सू० ५४)। सम्प्रयच्छेते=अन्योन्यस्मै प्रदत्तः। दाणः प्रयोगे प्रशब्दः सम्प्रो वा प्रायेण समं व्यवह्रियेते। &amp;lsquo;हिरण्यं सम्प्रदायं षोडशिना स्तुवते&amp;rsquo; (ताण्ड्य० १२।१३)। सम्प्रदायम्=प्रदाय। सम्प्रदायमिति णमुलन्तम्। &amp;lsquo;सम्प्रदायैव तेषां&amp;rsquo; (कर्म०) (भा० उ० २७।२५)। प्रणम्य भगवत्पादान् श्रीधरादींश्च सद्गुरून्। सम्प्रदायानुसारेण गीताभाष्यं समारभे॥ सम्प्रदायः=गुरुशिष्यानुक्रमेण प्राप्तः शास्त्रोपदेशः। असम्प्रदत्ता (कन्या)=पित्रा विवाहेऽदत्ता, अनूढेति यावत्। &amp;lsquo;दीयतां सम्प्रदानम्&amp;rsquo; (रा० ४।११।३४)। प्रीतिदानम् इत्याह। &amp;lsquo;आत्मनः सम्प्रदानेन मर्त्यो मृत्युमुपाश्नुते&amp;rsquo; (भा० शां० २४६।८)। सम्प्रदानेन=विषयेभ्यः समर्पणेन। &amp;lsquo;स तदानीं महाबुद्धिर्महमूदं मदोद्धतम्। तद्दुर्गद्वितयीदानसम्प्रदानममन्यत&amp;rsquo; (शि० भा० १५।४६)॥ सम्प्रदानं सम्प्रदीयतेऽस्मा इति प्रतिग्रहोतोच्यते। &amp;lsquo;मरुद्भ्यः सम्प्रदित्सांचकार&amp;rsquo; (नि० १।५।१३)। दातुमियेष। &amp;lsquo;अथातः सम्प्रत्तिः&amp;rsquo; (बृह० उ० १।५।१७)। सम्प्रत्तिः सम्प्रदानम्। &amp;lsquo;ऋत्विज ऋतुयाजान्यजन्त्यसम्प्रदायम्&amp;rsquo; (ऐ० ब्रा० ५।९)। असम्प्रदायम् अन्यस्मा अदत्त्वा। णमुलन्तमेतत्। &amp;lsquo;दीयतां सम्प्रदानं च परिष्वज्य च वानरान्&amp;rsquo; (रा० ४।११।३४)। सम्प्रदानं देयद्रव्यम्।  दिश्  दिश् (दिश अतिसर्जने)। &amp;lsquo;नवाक्षरा बृहती सम्प्रदिष्टा&amp;rsquo; (भा० वन० १३४।१६)। कीर्तिता।  द्श्  द्श् (दृशिर् प्रेक्षणे)। &amp;lsquo;अचिरात्तस्य धूमाग्रं चितायां सम्प्रदृश्यते&amp;rsquo; (रा० २।६९।१८)। &amp;lsquo;अविज्ञानान्मया कृष्ण रोषोऽयं सम्प्रदर्शितः&amp;rsquo; (हरि० २।१२।३६)। &amp;lsquo;त्वमात्मानं मृतवत् सम्प्रदर्श्य&amp;rsquo; (हितोप०)  द्रु  द्रु (द्रु गतौ)। &amp;lsquo;सम्प्राद्रवद्यत्र पार्था बभूवुः&amp;rsquo; (भा० वन० ४।२१)। प्राधावदित्यर्थः।  धाव्  धाव् (धावु गतिशुद्ध्योः)। सैन्यानां त्वरतां सम्प्रधावताम्&amp;rsquo; (भा० ५।५१४८)। विप्रकृष्टं धावतामित्यर्थः।  धृ  धृ (धृञ् धारणे)। &amp;lsquo;एभिरेव दत्ताधिकारैः सार्धं सम्प्रधारयतु भवान्&amp;rsquo; (तन्त्रा० ३।उपक्रमे)। मन्त्रयताम्, विमृशतु, चिन्तयतु इत्याह। &amp;lsquo;सम्प्रधारणा तु समर्थनम्&amp;rsquo; (अमरः)। समर्थनं चिन्तनम्। युक्तायुक्तपरीक्षा। इदमिह सम्प्रधार्यमित्यनेकत्र व्याकरणमहाभाष्ये। &amp;lsquo;दोषाणां गुणानां च सम्प्रधार्य बलाबलम्&amp;rsquo; (रा० ३।३५।२)। अनार्यमार्यकर्माणमार्यं चानार्यकर्मिणम्। &amp;lsquo;सम्प्रधार्याब्रवीद् धाता न समौ नासमाविति&amp;rsquo; (मनु० १०।७३)॥ &amp;lsquo;द्रौपदीमार्ष्टिषेणाय सम्प्रधार्य महारथाः&amp;rsquo; (शैलमारुरुहुः) (भा० वन० १६१।३)। सम्प्रधार्य समर्प्य।  नश्  नश् (णश अदर्शने)। &amp;lsquo;घोरत्वं सम्प्रणश्यति&amp;rsquo; (भा० वन० २०७।८०)। सम्प्रणश्यति=विनश्यति=नश्यति।  नी  नी (णीञ् प्रापणे)। &amp;lsquo;यशो रक्षस्व विदुर सम्प्रणीतम्&amp;rsquo; (भा० सभा० ६४।६)। सम्प्रणीतम्=चितम्=सञ्चितम्। &amp;lsquo;(दण्डं) यथार्हतः सम्प्रणयेन्नरेष्वन्यायवर्तिषु&amp;rsquo; (मनु० ७।१६)। सम्प्रणयेत्=सम्यक् प्रणयेत्=प्रवर्तयेत्=धारयेत्। &amp;lsquo;त्रीणि श्लोकसहस्राणि …मुनिना सम्प्रणीतानि&amp;rsquo; (भा० आदि० २। २९०)। सम्प्रणीतानि=रचितानि।  नु-नू  नु-नू (णु णू स्तवने)। &amp;lsquo;स दाता यत्र यत्रैति सर्वतः सम्प्रणूयते&amp;rsquo; (भा० अनु० १२२।१३)। सम्प्रणूयते ऽभिष्टूयते।  पद्  पद् (पद गतौ)। &amp;lsquo;स्वप्याद्भूमौ शुची रात्रौ दिवा सम्प्रपदैर्नयेत्।&amp;rsquo; सम्प्रपदैः=अटनैः संचरणैः परिक्रमणैः।  मुष् (मुष स्तेये)।  &amp;lsquo;अनुभूतविषयासम्प्रमोषः स्मृतिः&amp;rsquo; (यो० सू० १।११)। सम्प्रमोषः=मोषः=अपहारः।  या  या (या प्रापणे)। &amp;lsquo;तदनीकं विराटस्य शुशुभे सम्प्रयातम्&amp;rsquo; (भा० वि० ३१।३५)। सम्प्रस्थितमित्यर्थः। &amp;lsquo;येनासौ सम्प्रयास्यति&amp;rsquo; (सू० सि० ६।१६)। चलिष्यति, संक्रमिष्यति। &amp;lsquo;नखरैः सम्प्रयातः&amp;rsquo; (भा० शां० २४३।९)। नखैः सहायैः प्रवृत्त इत्यर्थः।  याच्  याच् (टुयाच् याच्ञायाम्)। &amp;lsquo;तं गत्वा सहिताः सर्वे वरं वै सम्प्रयाचत&amp;rsquo; (भा० वन० १००।८)। याच्ञायां साहित्यं तु &amp;lsquo;सहिताः&amp;rsquo; इत्यनेनैवोक्तम्, तेन नार्थः समा।  यु  यु (यु मिश्रणामिश्रणयोः)। &amp;lsquo;इति नवनीतेन पाणी प्रलिप्य सर्वान्केशान्सम्प्रयौति&amp;rsquo; (वा० गृ० १६।७)। सम्प्रयौति=सम्पिण्डयति=संहतान् करोति।  युज्  युज् (युजिर् योगे)। &amp;lsquo;स्त्रियं सम्प्रयोक्ष्यामहे&amp;rsquo; (नि० १।४।४०, उपो० (बुर्गः)। &amp;lsquo;चेति समुच्चयार्थ उभाभ्यां सम्प्रयुज्यते&amp;rsquo; (नि० १।४)। सम्प्रयुज्यते संयुक्तः प्रयुज्यते। &amp;lsquo;वाङ्मात्रमेव पश्यामि माधुर्यं सम्प्रयुज्यते&amp;rsquo; (हरि० २।६६।५०)। &amp;lsquo;सा सम्प्रायुज्यत मन्त्रिणा&amp;rsquo; (राज० ३।४९७)। सहाशेत, समभवदित्यर्थः। &amp;lsquo;सम्प्रयुक्तः किलैवायं दिष्टैर्भवति पूरुषः&amp;rsquo; (भा० द्रोण० २४।२)। सम्प्रयुक्तः=युक्तः। सम्बद्धः। &amp;lsquo;ऐरावणमधिष्ठातुं प्रवरं सम्प्रयुक्तवान्&amp;rsquo; (क्वचित्संनियुक्तवानिति पाठः) (हरि० २।९६।५४)। प्रेरितवानित्यर्थः। &amp;lsquo;श्येना यथैवामिषसम्प्रयुक्ताः&amp;rsquo; (भा० वन० २६९।२६)। उक्तोऽर्थः। &amp;lsquo;भारते&amp;rsquo; (आश्व० १९।२०) य आत्मनात्मानं सम्प्रयुक्तं प्रपश्यति इत्यत्र सम्प्रयुक्त इति क्वचिदर्थे सातिशयं दत्तावधान इत्यर्थमाचष्टे। &amp;lsquo;स्वाध्यायाद् इष्टदेवतासम्प्रयोगः&amp;rsquo; (यो० सू०)। सम्प्रयोगः=सम्पर्कः। साक्षात्कार इत्यर्थः। &amp;lsquo;उष्णत्वमग्न्यातपसम्प्रयोगात्&amp;rsquo; (रघु० ५।५४)। सम्प्रयोगः संयोगः। &amp;lsquo;हरिसम्प्रयुक्तं महेन्द्रवाहम्&amp;rsquo; (भा० वन० १६५।१)। हरिणा युक्तमित्याह। नार्थः सम्प्राभ्याम्। &amp;lsquo;रथं सम्प्रयुक्तम्&amp;rsquo; (रा० २।४६।३३)। सम्यगानीय दर्शितमित्यर्थः। &amp;lsquo;मृगयासम्प्रयुक्तः&amp;rsquo; (का० नी० सा० १८।६२)। मृगयासक्त इत्यर्थः। &amp;lsquo;तिङभिहितो भावः कर्त्रा सम्प्रयुज्यते, कृदभिहितः पुनर्न सम्प्रयुज्यते&amp;rsquo; (पा० ३।१।६७ सूत्रे भाष्ये)। नियमेन युज्यत इत्यर्थ इत्युद्द्योतः। &amp;lsquo;ईश्वरः स कथं भावैरनिष्टैः सम्प्रयुज्यते&amp;rsquo; (याज्ञ० ३।१२९)। सम्प्रयुज्यते=युज्यते। &amp;lsquo;द्राक्षाभयां माक्षिकसम्प्रयुक्ताम्&amp;rsquo; (सुश्रुत० १।२४६।९)। सम्प्रयुक्ताम्=संमिश्रिताम्। लब्धा मही ब्राह्मणसम्प्रयोगात्। शोभनः प्रयोगः सम्प्रयोगः। &amp;lsquo;बलिना परेण सह सम्प्रयुज्यते&amp;rsquo; (शिशु० १५।१९)। सम्प्रयुज्यते सम्बध्यते। बलिनाऽरिणा। तमेवानुप्रविशतीत्यर्थः। &amp;lsquo;यथैकस्मिन्घटाकाशे रजोधूमादिभिर्युते। न सर्वे सम्प्रयुज्यन्ते तद्वज्जीवाः सुखादिभिः&amp;rsquo; (माण्डूक्यकारिकायां ३।५ गौडपादः)॥ सम्प्रयुज्यन्ते संसृज्यन्ते।  युध्  युध् (युध सम्प्रहारे)। &amp;lsquo;बाहुभ्यां सम्प्रयुध्यस्व यदि त्वं योद्धुमागतः&amp;rsquo; (रा० ६।६५।३१)। युद्धमारभस्वेत्यर्थः। &amp;lsquo;यौ तौ कर्णश्च भीमश्च सम्प्रयुद्धौ महाबलौ&amp;rsquo; (भा० द्रोण ० १३१।३)। सम्प्राहरेतामित्याह। &amp;lsquo;सम्प्रयुद्धो धनुष्कोट्या। कौन्तेयः परवीरहा&amp;rsquo; (भा० वन ३९।५०)। सम्प्रयुद्धः=योद्धुमारब्धः।  ली  ली (लीङ् श्लेषणे)। &amp;lsquo;अव्यक्ते पुरुषे ब्रह्मन्निष्क्रिये सम्प्रलीयते&amp;rsquo; (भा० शां० ३३९।३१)। सम्प्रलीयते अभिसंविशति, अप्येति। &amp;lsquo;एवं धर्मान्राजधर्मेषु सर्वान् सर्वावस्थं सम्प्रलीनान्निबोध&amp;rsquo; (भा० शां० ६३।२५)। सम्प्रलीनान्=अन्तर्गतान्=निमग्नान्  वद्  वद् (वद व्यक्तायां वाचि)। &amp;lsquo;वरतनु सम्प्रवदन्ति कुक्कुटाः&amp;rsquo; (पा० १।३।४८ सूत्र भाष्ये)। सम्प्रवदन्ते ब्राह्मणाः। (तत्रैव काशिकायाम्)। सहोच्चारयन्ति शब्दान् इत्यर्थः। &amp;lsquo;संप्रवदन्ति वीणाः&amp;rsquo; (सत्या० श्रौ० २९।१।२९)। प्रवदन्ति युगपत् प्रक्वणेयुः।  वृत्  वृत् (वृतु वर्तने)। &amp;lsquo;न वृषाः सम्प्रवर्तेरन्&amp;rsquo; (भा० शा० ६८।२३)। न रेतः सिञ्चेरन्नित्याह। &amp;lsquo;सायन्तने सवनकर्मणि संप्रवृत्ते&amp;rsquo; (शा० ३।२५)। संप्रवृत्ते=प्रवृत्ते=प्रक्रान्ते। &amp;lsquo;तोरमाणेन दीनाराः स्वाहताः सम्प्रवर्तिताः&amp;rsquo; (राज० ३।१०३)। प्रचारिताः।  वृध्  वृध् (वृधु वृद्धौ)। &amp;lsquo;श्रीर्मङ्गलात्प्रभवति प्रागल्भ्यात्संप्रवर्धते&amp;rsquo; (भा० उ० ३५।५१)। वर्धत इत्याह।  सञ्ज्  सञ्ज् (षञ्ज सङ्गे)। &amp;lsquo;द्रुतप्रत्यर्पितपदं सम्प्रसज्य पुरः स्थितम्&amp;rsquo; (शि० भा० २१।२२)। दृढं न्यस्येत्यर्थः।  सद्  सद् (षद्लृ विशरणगत्यवसादनेषु)। &amp;lsquo;श्रद्धा चेतसः सम्प्रसादः&amp;rsquo; (यो० सू० १।२० भा०)। &amp;lsquo;तपसां सम्प्रसादः।&amp;rsquo; (उत्तर०)। फलमिति तात्पर्यार्थः। &amp;lsquo;एवमेवैष सम्प्रसादोऽस्माच्छरीरात्समुत्थाय&amp;rsquo; (छां० उ० ८।१२।२)। सम्प्रसादो जीवात्मा।  सू  सू (षूङ् प्राणिगर्भविमोचने)। &amp;lsquo;अकालप्रसवा नार्यः…। विकृतप्रसवाश्चैव युग्मसम्प्रसवास्तथा&amp;rsquo; (मात्स्य पु० २३५।१)॥ सम्प्रसवः सहजन्म।  सृ  सृ (सृ गतौ)। &amp;lsquo;ता उभौ चतुरः पदः सम्प्रसारयाव&amp;rsquo; (वा० सं० २३। २०)। &amp;lsquo;रेफः सम्प्रसार्यमाण ऋकारो भवति&amp;rsquo; (नि० २।२।५) इत्यत्र दुर्गः)।  स्था  स्था (ष्ठा गतिनिवृतौ)। &amp;lsquo;स पदेऽक्षरे सम्प्रतिष्ठते&amp;rsquo; (प्र० उ० ४।९)। सम्प्रतितिष्ठतीत्यर्थः। &amp;lsquo;गार्हस्थ्यस्य च धर्मस्य योगधर्मस्य चोभयोः। अदूरसम्प्रस्थितयोः किंस्विच्छ्रेयः पितामह&amp;rsquo; (भा० शां० २६८।२)॥ सम्प्रस्थितयोः प्रवृत्तयोः। अदूरसंप्रस्थितयोः=अदूरविप्रकृष्टयोः। &amp;lsquo;नादेन तद्वनं तस्य सम्प्रस्थितमिवाभवत्&amp;rsquo; (भा० वन० ११।११)। सम्प्रस्थितम्=चलितम्=क्षुभितम्। &amp;lsquo;को हि विश्वासमर्थेषु शरीरे वा शरीरभृत्। कर्तुमुत्सहते लोके दृष्ट्वा सम्प्रस्थितं जगत्&amp;rsquo; (भा० शां २२७।९२)। सम्प्रस्थितं चलम्।  हृ  हृ (हृञ् हरणे)। &amp;lsquo;असिभ्यां सम्प्रजह्राते परस्परमरिन्दमौ&amp;rsquo; (भा० द्रोण० १४२।३७)। मिथ आजघ्नतुः। &amp;lsquo;सम्प्रहरन्ते राजानः&amp;rsquo; (पा० १।३।१५३ इत्यत्र का०)। परस्परं युध्यन्त इत्याह। &amp;lsquo;सम्प्रहारस्तु सुमहान् भविष्यति न संशयः&amp;rsquo; (रा० ३।२४।६)। सम्प्रहारो युद्धम्। &amp;lsquo;स सम्प्रहारस्तुमुलस्तेषां च मम भारत&amp;rsquo; (भा० वन० १६९।२२)। युद्धमित्यर्थः।  </description>
    </item>
    
    <item>
      <title>०४७ सम्प्रति (सम्&#43;प्रति)</title>
      <link>https://vishvAsa.github.io/sanskrit/koshaH/upasargArtha-chandrikA/047_samprati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/047_samprati/</guid>
      <description>इ  इ (इण् गतौ)। &amp;lsquo;कि तत्कथं वेत्युपलब्धसंज्ञा विकल्पयन्तोपि न सम्प्रतीयुः&amp;rsquo; (भट्टि० ११।१०)। सम्प्रतीयुः=निश्चिनुयुः=व्यवस्येयुः। &amp;lsquo;सम्प्रत्ययप्रामाण्याच्च&amp;rsquo; (पा० १।२।५९ सूत्रे कैयटः)। सम्प्रत्ययो व्यवहारः।  पद्  पद् (पद गतौ)। &amp;lsquo;नष्टं धनं स्वामी क्षिप्रं सम्प्रतिपद्यते&amp;rsquo; (रा० ३।७३।१६)। सम्प्रतिपद्यते=प्रतिलभते। &amp;lsquo;सर्वे त्वयि सम्प्रतिपत्स्यन्ते धर्मात्मा सत्यवागिति&amp;rsquo; (भा० उ० ७३।३२)। सम्प्रतिपत्स्यन्ते=ऐकमत्येन ज्ञास्यन्ति। &amp;lsquo;यो वै व्रतं यथोद्दिष्टं तथा सम्प्रतिपद्यते। अखण्डं सम्यगारभ्य तस्य लोकाः सनातनाः&amp;rsquo; (भा० १३।३६२९)॥ समापयतीत्यर्थः। &amp;lsquo;भगवन् साधु मेऽद्यान्यत्स्थानं सम्प्रतिपादय&amp;rsquo; (भा० वन० १८७।१४)। प्रापयेत्यर्थः। &amp;lsquo;न मां परं सम्प्रतिपत्तुमर्हसि&amp;rsquo; (कु० ५।३९)। सम्प्रतिपत्तुम्=ज्ञातुम्, मन्तुम्। &amp;lsquo;तस्मै सम्प्रतिपन्नाय यथावत्परिपृच्छते। शिष्याय…&amp;rsquo; (भा० आश्व० ३५।१३) सम्प्रतिपन्नाय=विधिवदुपेताय। &amp;lsquo;द्व्यामुष्यायणस्तु जनकप्रतिग्रहीतृभ्यामावयोरयमिति सम्प्रतिपन्नः&amp;rsquo; (मनु० ८।५० इत्यत्र कुल्लूकः)। सम्प्रतिपन्नः=अभ्युपगतः। &amp;lsquo;समवायेन वणिजां लाभार्थं कर्म कुर्वताम्&amp;rsquo; (याज्ञ० २।२५९)। सर्वे वयमिदं कर्म मिलिताः कुर्म इत्येवंरूपा सम्प्रतिपत्तिः समवायः (मिताक्षरा)। सम्प्रतिपत्तिः संवित्। &amp;lsquo;यदस्यामपत्यं जायेत तन्मम श्राद्धाद्यौर्ध्वदेहिकं कुर्यादिति कन्यादानकाले जामात्रा सह सम्प्रतिपत्तिरूपेण विधानेन दुहितरं पुत्रिकां कुर्यात् इति&amp;rsquo; (मनु० ९।१२७) इत्यत्र कुल्लूकः। &amp;lsquo;शेषसम्प्रतिपत्तिस्तु बुद्धिमत्स्वेव तिष्ठति&amp;rsquo; (भा० उ० ३९।३०)। शेषस्य तत्कालोचितस्यार्थस्य विचारः सम्प्रतिपत्तिः। &amp;lsquo;सम्प्रतिपत्तिनित्यतया नित्यः शब्दार्थसम्बन्ध इत्यागमिनः प्रतिजानते।&amp;rsquo; (योग० १।२७)। सम्प्रतिपत्तिर्बोधः।  मुच्  मुच् (मुच्लृ मोक्षणे)। &amp;lsquo;वरुणपाशैः सम्प्रतिमुक्तः&amp;rsquo; (भा० पु० ५।२४।२३)। सम्प्रतिमुक्तः=बद्धः। समा नार्थः। अन्यत्र केवलः प्रतिः श्रूयते न समा सहचरितः। &amp;lsquo;यथा श्रीरामायणे प्रयोगः-नाराचमालां रामस्य ललाटे …प्रत्यमुञ्चत&amp;rsquo; (६।९९।३४)। अबध्नादित्यर्थः।  श्रु  श्रु (श्रु श्रवणे)। &amp;lsquo;ततः सा सम्प्रतिश्राव्य तव माता यशस्विनी&amp;rsquo; (रा० २।१०७।५)। सम्प्रतिश्राव्य=प्रतिज्ञां कारयित्वा।  </description>
    </item>
    
    <item>
      <title>०४८ सम्प्रवि (सम्&#43;प्र&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/048_sampravi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/048_sampravi/</guid>
      <description>हृ  हृ (हृञ् हरणे)। &amp;lsquo;ततो दिशः संप्रविहृत्य पार्थः।&amp;rsquo; (भा० वन० २६९।१)। संप्रविहृत्य=विहृत्य। अथवोपसर्गद्वितयेनातिरिक्तेनातिरिक्तोर्थः प्रकर्षो गम्यते।  </description>
    </item>
    
    <item>
      <title>०४९ सम्प्राङ् (सम्&#43;प्र&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/049_sampra~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/049_sampra~N/</guid>
      <description>क्रुश्  क्रुश् (क्रुश आह्वाने रोदने च)। &amp;lsquo;सम्प्राक्रुष्टे रुदितस्त्रीकुमारे&amp;rsquo; (भा० द्रोण० २।२१)। आङश्चारितार्थ्येपि सम्प्रयोरेकतरस्य वैयर्थ्यं विस्पष्टम्।  </description>
    </item>
    
    <item>
      <title>०५० सम्प्रोद् (सम्&#43;प्र&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/050_samprod/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/050_samprod/</guid>
      <description>म्ना  म्ना (म्ना अभ्यासे)। &amp;lsquo;हविश्शेषान् संप्लोम्नाय पिण्डान्कृत्वा&amp;rsquo; (आप० श्रौ० ८।४।१६।६)। सम्प्लोम्नाय=सम्प्रमृद्य। रलयोरविशेषः। नलोपश्छान्दसः।  </description>
    </item>
    
    <item>
      <title>०५१ संवि (सम्&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/051_samvi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/051_samvi/</guid>
      <description>ईक्ष्  ईक्ष् (ईक्ष दर्शने)। &amp;lsquo;संवीक्षणं विचयनम्&amp;rsquo; (अमरः)। विचयनं मार्गणं गवेषणमन्वेषणं भवति। &amp;lsquo;यूकां संवीक्ष्य वीक्ष्यैव भक्षयेद् दन्तकोटिभिः&amp;rsquo; (स्कन्द पु० का० ४।३।३9)। संवीक्ष्य=अन्विष्य=विचित्य। संवीक्षणं विचयनमित्यमरः।  ज्ञा  ज्ञा (ज्ञा अवबोधने)। &amp;lsquo;वर्तस्व पुरुषव्याघ्र संविजानामि तेऽनघ&amp;rsquo; (भा० शां० ६५।३५)। संविजानामि=सुष्ठु जानामि। &amp;lsquo;संविज्ञातानि तानि&amp;rsquo; (नि० १।१२।४)। संविज्ञानपदमिह शास्त्रे रूढिशब्दस्य संज्ञेति दुर्गः। &amp;lsquo;संविज्ञातपदानि तु प्रधानस्तुतिभाग्देवताग्न्यादीनि&amp;rsquo; (नि० ७।१ दुर्गवृत्तिः)। &amp;lsquo;न पदार्थसंविज्ञानार्थानि मन्वादिवाक्यानि व्याकरणाभिधानकाण्डस्मृतिवत्&amp;rsquo; (मनु० २।१० इत्यत्र मेधातिथिः)। &amp;lsquo;असंविज्ञातमनिबन्धनमन्धतमसमिव प्रविशामि&amp;rsquo; (उत्तर० ७)। असंविज्ञातमननुभूतपूर्वम्।  धा  धा (धाञ् धारणपोषणयोः)। &amp;lsquo;भवद्भिर्यदनुष्ठेयं तच्छीघ्रं संविधीयताम्&amp;rsquo; (भा० वन० १०५।२)। संविधीयताम्=निश्चीयताम्, व्यवसीयताम्। &amp;lsquo;वृत्तिं नः संविधत्स्व वै&amp;rsquo; (सुश्रुत० २।३९४।१७)। निश्चिन्वित्याह। कल्पयेति तात्पर्यार्थः। &amp;lsquo;तस्य पूजार्थमद्यैव संविधत्स्व परन्तप&amp;rsquo; (भा० उ० ८५।९)। उपचारसामग्रीं योजयेत्याह। &amp;lsquo;संविधास्यति कार्याणि सर्वथा&amp;rsquo; (रा० ४।२५।५)। सर्वात्मना कार्येष्ववधास्यतीत्याह। &amp;lsquo;श्रुत्वा त्वत्तः शुभे वाक्यं संविधास्याम्यहं तथा&amp;rsquo; (भा० उ० १९०।१७)। संविधास्यामि=आचरिष्यामि। &amp;lsquo;यथैनं नाभिसन्दध्युर्मित्रोदासीनशत्रवः। तथा सर्वं संविदध्यात्…&amp;rsquo; (मनु० ७।१८०)। संविदध्यात्=युञ्जीत, योगान् उपायान् आतिष्ठेत्। &amp;lsquo;सन्धिविग्रहयानासनसंश्रयद्वैधीभावानामेकतमेन संविधास्ये&amp;rsquo; (पञ्चत० )। कार्यं साधयिष्ये। &amp;lsquo;येषामामं च पक्वं च संविधत्ते&amp;rsquo; (भा० सभा० ५२।४२)। संविधत्त उपकल्पयति (युधिष्ठिरः)। &amp;lsquo;पुत्रं दामोदरोत्सङ्गे देवी संन्यदधात्स्वयम्&amp;rsquo; (भा० सभा० ४३।१७)। न्यदधादित्यर्थः। &amp;lsquo;संविधाय हरिर्नटम्। नटवेषेण भैमानां प्रेषयामास&amp;rsquo; (हरि० २।९२।५८)। संविधाय=व्यादिश्य। &amp;lsquo;संविधाय पुरे रक्षाम्&amp;rsquo; (भा० ३।१२०८९)। उक्तोऽर्थः। &amp;lsquo;सुसंविधाय स्वबलं सदृशं विक्रमस्य&amp;rsquo; (रा० ५।७०।६)। सुसंविधाय=सुप्रयुज्य। &amp;lsquo;इतो दु:खतरं किन्नु यदहं मातरं ततः। संविधातुं न शक्नोमि&amp;rsquo; (भा० उ० ७२।१३) तस्या लोकयात्रां निर्वर्तयितुम्, आवश्यकेनान्नाद्येन योजयितुम्। सम्यक् पोषयितुमिति तात्पर्यार्थः। &amp;lsquo;असंविहितराष्ट्रस्य देशकालावजानतः&amp;rsquo; (भा० शां० १३०।४)। असम्यग्रक्षितं राष्ट्रं येन सोऽसंविहितराष्ट्रः, तस्य। &amp;lsquo;रावणः संविधां चक्रे लङ्कायां शास्त्रनिर्मिताम्&amp;rsquo; (भा० वन० ३८४।२)। &amp;lsquo;उद्भासितं मङ्गलसंविधाभिः सम्बन्धिनः सद्म समाससाद&amp;rsquo; (रघु० ७।१६)। संविधाभिः=रचनाभिः। &amp;lsquo;उपाचरत् कृत्रिमसंविधाभिः&amp;rsquo; (रघु० १४।१७)। संविधाभिः=भोग्यपदार्थैः। &amp;lsquo;यावद् गेहं गत्वा जानामि किं नु खलु संविधा विहिता नवेति&amp;rsquo; (चारु० १)। संविधा=अन्नपाकः। &amp;lsquo;कल्पविकल्पयामास वन्यामेवास्य संविधाम्&amp;rsquo; (रघु० १।९४)। संविधाम्=कुशादिशयनसामग्रीम्। &amp;lsquo;संविधानं च विहितं रथाश्च किल सज्जिताः&amp;rsquo; (भा० द्रोण० ७५।२५)। &amp;lsquo;संविधानमथाज्ञाप्य द्वारकायां महाबलः&amp;rsquo; (हरि० २।१२१।१४१)। संविधानं पुररक्षरणम्। &amp;lsquo;यथा च यात्यादयः संविधाने न वर्तन्ते&amp;rsquo; (पा० १।२।६३ सूत्रे प्रदीपे)। संविधानं प्रयोजकव्यापार इत्युद्योतः। &amp;lsquo;संविधानं च विहितं रथाश्च किल सज्जिताः&amp;rsquo; (भा० द्रोण० ७५।२५)। &amp;lsquo;इन्द्रियान्तराणामौदासीन्येन संविधातृत्वात्&amp;rsquo; (पा० १।२।५९ सूत्रे भा० प्रदीपे)। संविधातृत्वं सहकारित्वम्।  पद्  पद् (पद गतौ)। &amp;lsquo;सम्प्रतिपत्तिभावाच्च&amp;rsquo; (वै० सू० २।२।३५)। सम्प्रतिपत्तिः प्रत्यभिज्ञानम्।  भज्  भज् (भज् सेवायाम्)। &amp;lsquo;न देवा दण्डमादाय रक्षन्ति पशुपालवत्। यं तु रक्षितुमिच्छन्ति बुद्ध्या संविभजन्ति तम्&amp;rsquo; (भा० उ० ३५।४०)॥ संविभजन्ति=संयुञ्जन्ति। &amp;lsquo;शमेऽभिरेमे विरराम पापाद् भेजे दमं संविबभाज साधून्&amp;rsquo; (बुद्ध० २।३३)। साधुभ्यो ददावित्याह। &amp;lsquo;सम्बन्धायोग्यमपि तं कृतज्ञत्ववशंवदः। संविभेजे स भुजगः कन्यया च धनेन च&amp;rsquo; (राज० १।२४३)॥ संविभेजे=सिषेवे। कन्यादानेन धनदानेन च। इदं द्वयं ददावित्यर्थः। &amp;lsquo;अतिरिक्तैः संविभजेद् भोगैरन्यानकिञ्चनान्&amp;rsquo; (भा० शां २५९।२३)। विभज्य संयोजयेदित्याह। &amp;lsquo;स्निग्धजनसंविभक्तं हि दु:खं सह्यवेदनं भवति&amp;rsquo; (शा० ४)। संविभक्तम्=विभज्य साधारणीकृतम्। &amp;lsquo;भवन्तमाश्रिताः कृष्ण संविभक्ताश्च सर्वशः&amp;rsquo; (हरि० २।१२१।२१)। संविभक्ताः=समीचीनविशिष्टभक्तिमन्तः। अत्रार्थेऽयं विरलः प्रयोगः। मितं भुङ्क्ते संविभज्याश्रितेभ्यः। संविभज्य=स्वभोग्यस्यार्थजातस्यैकदेशं प्रदाय। &amp;lsquo;संविभज्याग्रतो विप्रान् स्रक्ताम्बूलानुलेपनैः&amp;rsquo; (भा० पु० १०।७०।१३)। विभागपूर्वकं संयोज्य। स्रगादीनि विप्रेभ्यो दत्त्वेत्यर्थः। &amp;lsquo;स्वामी रिक्थक्रयसंविभागपरिग्रहाधिगमेषु&amp;rsquo; (गौ० ध० २।१।३९)। संविभागः=भ्रात्रादीनां साधारणस्य परस्परविभागः। &amp;lsquo;तपसः संविभागेन भवन्तमपि योक्ष्यते&amp;rsquo; (भा० उ० ११४।१८)। संविभागः=अंशः। एकदेशः। &amp;lsquo;संभाषणमपि संविभागमध्ये कुर्वन्ति&amp;rsquo; (का० शुक०)। संविभागः=उपहारः दानम्, प्रतिग्रहः। &amp;lsquo;वत्सलं संविभक्तारमुपजीवन्ति तं नराः&amp;rsquo; (भा० शां० ७५।३७)। संविभक्तारम्=दातारम्। &amp;lsquo;संविभक्ता च दाता च भोगवान् सुखवान्नरः&amp;rsquo; (भा० वन० २५९।२४)। संविभक्ता=अन्नादेर्विभागकर्ता। सुखवानित्यस्य स्थाने सुखीति पाणिनीया इच्छन्ति। शतेन वार्या ऋत्विजः&amp;rsquo; (पा० ३।१।१०१ सूत्रे वृत्तिः)। ऋत्विजो हि धनेन संविभक्तव्या इत्यस्त्यनिरोधः (=अप्रतिबन्धः) इति न्यासः। संविभक्तव्या वरीतुं शक्याः।  भा  भा (भा दीप्तौ)। &amp;lsquo;यं यं लोकं मनसा संविभाति&amp;rsquo; (मुण्डक० ३।१।१०)। संविभाति संकल्पयति।  वस्  वस् (वस आच्छादने)। &amp;lsquo;नाश्रेयान्वै प्रावारान् संविवस्ते&amp;rsquo; (भा० उ० २६।८)। संविवस्ते=वस्ते, संवी अनर्थकौ।  वह्  वह् (वह प्रापणे)। &amp;lsquo;संविवहन्ते गर्गैः&amp;rsquo; (पा० १।३।१५ सूत्रे भाष्ये)। गर्गैः सह कन्यकाद्वारकं सम्बन्धं प्राप्नुवन्तीत्याह।  स्था  स्था (ष्ठा गतिनिवृत्तौ )। &amp;lsquo;ये तु तत्रोत्तरे तीरे…। पूर्वं संविष्टिताः शूराः…&amp;rsquo; (रा० ५।५७।१९)॥ संविष्ठिताः समवस्थिताः।  </description>
    </item>
    
    <item>
      <title>०५२ संव्यव (सम्&#43;वि&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/052_samvyava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/052_samvyava/</guid>
      <description>हृ  हृ (हृ हरणे)। &amp;lsquo;तेन जातं ततो जातमितीयं रचना गिराम्। शास्त्रसंव्यवहारार्थं न राम परमार्थतः&amp;rsquo; (यो० वा० ४।४०।१७)॥ शास्त्रसंव्यवहारः शास्त्रव्यवहारः। &amp;lsquo;संव्यवहारात् शौचं मैत्रतां दृढभक्तिं च परीक्षेत&amp;rsquo; (कौ० अ० १।९)। संव्यवहारः=इतरैः सह व्यवहारः, परेषु वृत्तिः। &amp;lsquo;याप्यो गर्ह्यः सर्वैरसंव्यवहार्य इति&amp;rsquo; (गौ० ध० २।४।२३ सूत्रे मिताक्षरायाम्)। मिथो व्यवहारे वर्जनीय इत्यर्थः।  </description>
    </item>
    
    <item>
      <title>०५३ संव्या (सम्&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/053_samvyA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/053_samvyA/</guid>
      <description>हृ  हृ (हृ हरणे)। &amp;lsquo;याचि-व्याहृ-संव्याहृ-व्रज-वद-वसां प्रतिषिद्धानाम् इति ग्रह्यादिषु&amp;rsquo; (३।१।१३४) गणसूत्रम्। असंव्याहारी परैर्न संव्याहरति संभाषते इत्येवंशीलः।  </description>
    </item>
    
    <item>
      <title>०५४ अनु</title>
      <link>https://vishvAsa.github.io/sanskrit/koshaH/upasargArtha-chandrikA/054_anu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/054_anu/</guid>
      <description>अञ्च्  अञ्च् (अञ्चु गतिपूजनयोः)। &amp;lsquo;अग्नये क्षामवतेऽष्टाकपालं येषां पूर्वापरा अन्वञ्चः प्रमीयेरन् गृहदाहो वा&amp;rsquo; (आप० श्रौ० ९।१।३६१)। अन्वञ्चः=सन्तताः। &amp;lsquo;त्वामन्वञ्चो वयं स्मसि&amp;rsquo; (ऐ० ब्रा०)। त्वदनुगामिनो वयमित्याह। &amp;lsquo;जामि वा एतद् यज्ञस्य क्रियते यदन्वञ्चौ पुरोडाशावूपांशुयाजमन्तरा यजति&amp;rsquo; (तै० ब्रा० १।३।१।३)। अन्वञ्चौ अध्यवहितौ। जामि आलस्यजनकम्। &amp;lsquo;ये चैनमन्वञ्चो भवन्ति&amp;rsquo; (शां० ब्रा० २।५)। अन्वञ्चोऽनुगन्तारः।  अर्च्  अर्च् (अर्च पूजायाम्)। &amp;lsquo;अनु यदी मरुतो मन्दसानमार्चन्निन्द्रम्&amp;rsquo; (ऋ० ५।२९।२)। अनुशब्दोऽर्चने किं वैशिष्ट्यमाधत्त इति न ज्ञायते। अर्चायामनुक्रमं ब्रूयादुत?  अर्ज्  अर्ज् (अर्ज अर्जने, अर्ज प्रतियत्ने)। &amp;lsquo;इदं वै यूपमुच्छ्रित्याध्वर्युरा परिव्ययणान्नान्वर्जति&amp;rsquo; (श० ब्रा० ३।७।२।४)। नान्वर्जति=न त्यजति।  अव्  अव् (अव रक्षणाद्यूनविंशतावर्थेषु)। &amp;lsquo;अनु त्रितस्य युध्यतः शुष्ममावन्नुत क्रतुम्&amp;rsquo; (ऋ० ८।७।२४)। अन्वावन्=आहर्षयन्, समुत्साहमैधयन्।  अस्  अस् (अस भुवि)। &amp;lsquo;यदि पत्नी नानुष्यात्&amp;rsquo; (आप० श्रौ० ६।३।१२।५)। नान्वासीना स्यात्, अन्तिकस्था न स्यात्। &amp;lsquo;यदि यजमानो नानुष्यात्&amp;rsquo; (भा० श्रौ० ६।११।३)। उक्तोऽर्थः। &amp;lsquo;अपि शर्वर्या अनुस्मसीति&amp;rsquo; (ऐ० ब्रा० ४।५)। अनुस्मसि=सज्जाः स्मः। परिदद्मः, उपहराम इति वा। &amp;lsquo;अनुष्याम रोदसी देवपुत्रे&amp;rsquo; (ऋ० १।१८५।४)। अनुष्याम=अनुभवेम, आप्नुयाम।  अस्  अस् (असु क्षेपे)। &amp;lsquo;(मेखला) मुञ्जवल्शेनान्वस्ता भवति&amp;rsquo; (श० ब्रा० ३।२।१।१३)। अन्वस्ता=प्रोता।  आस्  आस् (आस उपवेशने)। &amp;lsquo;अन्वास्यमाना मुनिभिः सान्त्व्यमानाश्च भारत&amp;rsquo; (भा० वन० ५।४)। **अन्वास्यमानाः=उपास्यमानाः, उपस्थीयमानाः। समीपे वर्तमानैर्मुनिभिः परिगताः। ** &amp;lsquo;अन्वासितमरुन्धत्या स्वाहयेव हविर्भुजम् (रघु० १।५६)। समीपे वर्तमानयाऽरुन्धत्या सेवितम्। &amp;lsquo;सन्ध्यामन्वास्य पश्चिमाम्&amp;rsquo; (रा०)। सायंसन्ध्यासम्बन्धि देवतादिध्यानं कृत्वेत्यर्थः। &amp;lsquo;अन्वास्यमानश्चिरजीवदोषैः&amp;rsquo; (प्रतिमा० ३।१५)। अन्वास्यमानः सेव्यमानः, युक्त इत्यर्थः।  आप्  आप् (आप्लृ व्याप्तौ)। &amp;lsquo;तद्विस्रस्तं नान्वाप्नोत्पूर्वं सवनम्&amp;rsquo; (ऐ० ब्रा० ३।२७)। नान्वाप्नोत् अनुगन्तुं नाशक्नोत्। तद्धीतरसं नान्वाप्नोत् पूर्वे सवने (=प्रातर्मध्यन्दिन) सवने। इति च तत्रैव।  इ  इ (इण् गतौ)। &amp;lsquo;गन्धर्वा एनं (ब्रह्मचारिणम्) अन्वायन्&amp;rsquo; (अथर्व० ११।७।२)। अनुगच्छन्तीत्यर्थः। &amp;lsquo;विश्वे देवा अनु तत्ते यजुर्गुः&amp;rsquo; (ऋ० १०।१२।३)। अनुययुः=अनुजग्मुः। अन्वेष्टुमनुसस्रुरित्यर्थः। &amp;lsquo;मा वालिपथमन्वगाः&amp;rsquo; (रा० ४।३०।८१)। मान्वगाः=माऽनुगाः=मानुसार्षीः, मा तत्र पदं निधा इत्यर्थः। &amp;lsquo;देवा देवानामनु हि व्रताऽगुः&amp;rsquo; (ऋ० ३।७।७)। अन्वगुः=अन्वकार्षुः। &amp;lsquo;मा मन्युवशमन्वगाः&amp;rsquo; (भा० वन० १०।२८)। मान्वगाः=माऽनुगाः=मा गमः। &amp;lsquo;मैतं पन्थामनुगा भीम एषः&amp;rsquo; (अथर्व० ८।१।१०)। &amp;lsquo;अस्तं वा अस्तं यन्तं सर्वे देवा अनुयन्ति&amp;rsquo; (श० ब्रा० ११।६।२।४)। उक्तोऽर्थः। तं वजन्तं… अन्वीयुरनुसारिणः&amp;rsquo; (रा० १।३३।१८) &amp;lsquo;मम देवासो अनुकेतमायन्&amp;rsquo; (ऋ० ४।२५।२)। अन्वायन्=अन्वरुन्धन्। &amp;lsquo;यश्चित्तमन्वेति परस्य राजन्&amp;rsquo; (भा० सभा० ६३।४)। उक्तोर्थः। &amp;lsquo;तन्मा पितुर्गोतमादन्वियाय&amp;rsquo; (ऋ० ४।४।११) अनुक्रमेण प्राप। यद् दाय इत्यध्यगच्छम् इत्यर्थः। &amp;lsquo;धातुरादेशमन्वेति&amp;rsquo; (महाभा०)। धातोरादेशेनान्वयः सम्बन्धो भवति। &amp;lsquo;त्वमेकाकिनी भीरु निरन्वयजने वने&amp;rsquo; (भट्टि० ५।६६)। अन्वयः=अनुगाः। &amp;lsquo;कतरकुलान्वयो भवतालङ्क्रियते&amp;rsquo; (अवि० ४)। अन्वयः=सम्बन्धः। &amp;lsquo;तपसाऽन्वितो वेषस्त्वं राममहिषी ध्रुवम्&amp;rsquo; (रा० ५।३३।१३)। अन्वितः युक्तः। योग्यः, सदृशः। &amp;lsquo;त्वन्मार्गमन्विते तस्मिन्राघवे&amp;rsquo; (रा० ३।४०।३१)। अन्विते=अनुगते। &amp;lsquo;तथापि तस्या लावण्यं रेखया किंचिदन्वितम्&amp;rsquo; (शा० ६।१४)। किञ्चित्=मात्रया। अन्वितं संगतम्। रेखया=चित्रेण। &amp;lsquo;सम्पदिस्तु न गृह्यतेऽनन्वितार्थत्वात्&amp;rsquo; (पा० ३।१।४० इत्यत्र वृत्तौ)। अनन्वितार्थत्वात्=असामर्थ्यात्। &amp;lsquo;अन्वित्या दिवा दिवं जिन्व&amp;rsquo; (वा० सं० १५।६)। अन्वेति देहमनुगच्छतीत्यन्वितिरन्नम्। &amp;lsquo;पद्मं तावत्तवान्वेति मुखम्&amp;rsquo; (काव्यादर्श २।२०)। अन्वेत्यनुकरोति।  इष्  इष् (इष गतौ)। &amp;lsquo;अन्विष्यामि भर्तारमहं प्रेतवशं गतम्&amp;rsquo; (भा० आदि० १२५।२४)। अनुगमिष्यामि। प्रमीतं पतिमनुप्रमेष्य इत्यर्थः। &amp;lsquo;भवन्तमहमन्विष्ये मातरौ च यतव्रतः&amp;rsquo; (भा० आश्रम० ३६।२४)। अनुसरिष्यामीति प्रथमकल्पितोऽर्थः। सेविष्य इति तात्पर्यार्थः। &amp;lsquo;न रत्नमन्विष्यति मृग्यते हि तत्&amp;rsquo; (कु० ५।४५)। अन्विष्यति=मार्गति, मार्गयति, विचिनोति, गवेषयति। &amp;lsquo;कालमन्वेषयन्तौ&amp;rsquo; (पञ्चत०)। सदृशमवसरं प्रतीक्षमाणौ। &amp;lsquo;अन्विष्यन्तस्ततः सीतां सर्वे ते…&amp;rsquo; (रा० ४।४७।१)। विचिन्वन्त इत्यर्थः। &amp;lsquo;याम् (वृत्तिम्) अन्वेषयतां नृणां यान्ति सर्वे समाप्तिं गुणाः&amp;rsquo; (भर्तृ० ३।९८)। विचिन्वतामित्यर्थः। &amp;lsquo;न तु नीतिः सुनीतस्य शक्यतेऽन्वेषितुं परैः&amp;rsquo; (भा० वि० २८।९)। विचित्योपलब्धुमित्यर्थः। &amp;lsquo;दुर्बलाश्चैव सततं नान्वेष्टव्या बलीयसा&amp;rsquo; (भा० आश्रम० ६।१७)। नोच्छेत्तव्या इति नील०। &amp;lsquo;सारङ्गान्वेषणं वने&amp;rsquo; (भा० शां० १७८।७)। अन्वेषणमनुगमनम्, तच्चरितानुकरणम्। सारङ्गो भ्रमरः। &amp;lsquo;संभूय च मदर्थोऽयमन्वेष्टव्यो नरेश्वराः&amp;rsquo; (रा० ७।४४।२०)। &amp;lsquo;अन्वेष्टव्या हि वैदेह्या रक्षणार्थे सहायता&amp;rsquo; (रा० २।४६।९)। अन्वेष्टव्या विचेया। सहायता सहायसमूहः।  इष्  इष् (इष इच्छायाम्)। &amp;lsquo;यामन्वैच्छद् हविषा विश्वकर्मा&amp;rsquo; (अथर्व० १२।१।६०)। अन्वैच्छत्=विचेतुमैच्छत्=व्यचिनोत्। &amp;lsquo;हन्त तमात्मानमन्विच्छामः&amp;rsquo; (छां० उ० ८।७।२)। अन्विच्छामः=अनुसन्दध्मः। &amp;lsquo;आ मृत्योः श्रियमन्विच्छेन्नैनां मन्येत दुर्लभाम्&amp;rsquo; (मनु० ४।१३७)। श्रियमन्विच्छेत्=श्रियः प्राप्तय उद्युञ्जीत। &amp;lsquo;तदेवासनमन्विच्छेद् यत्र नाभिपतेत् परः&amp;rsquo; (भा० वि० ४।१३)। अन्विच्छेत्=इच्छेत्। &amp;lsquo;अन्वेष्टव्यो यदसि भुवने भूतनाथः शरण्यः&amp;rsquo; (उत्तर० २।२३)। तदा प्रभृति वै भ्राता भ्रातुरन्वेषणं नृप। &amp;lsquo;प्रयातो नश्यति क्षिप्रं तन्न कार्यं विपश्चिता&amp;rsquo; (हरि० १।३।२६)।  ई  ई (इङ् गतौ)। &amp;lsquo;…विद्याविद्भिश्च दारकैः। अन्वीतमेव ददृशुः&amp;rsquo; (राज० ३।१११)। अन्वीतं परिवृतम्।  ईक्ष्  ईक्ष् (ईक्ष दर्शने)। &amp;lsquo;अन्वैक्षन्त मनसा चक्षसा च&amp;rsquo; (अथर्व० २।३४।३)। अन्वैक्षन्त=अवादधत। अवैक्षन्त। &amp;lsquo;अन्वीक्षमाणो रामस्तु विषण्णं भ्रान्तचेतसम्। राजानं मातरं चैव ददर्शानुगतौ पथि&amp;rsquo; (रा० २।४०।३९)। अन्वीक्षमाणः पृष्ठतोऽवलोकयमानः। &amp;lsquo;श्रवणादनु पश्चाद् ईक्षाऽन्वीक्षा&amp;rsquo; (न्याये)। &amp;lsquo;अन्वीक्षणमनु श्रेयो ह्यस्य विचिन्तयन्&amp;rsquo; (रा० ७।३।४)। अन्वीक्षणम्=शुभाशुभवीक्षणम्।  ॠ  ॠ (ॠ गतौ)। &amp;lsquo;अन्वारत् कुम्भकर्णं मरुत्सुतः&amp;rsquo; (भट्टि० १५।५७)। अन्वारत्=अन्वगच्छत्।  एष्  एष् (एषृ गतौ) &amp;lsquo;व्यक्तमन्वेषते भूयो यद् वृत्तं तस्य धीमतः&amp;rsquo; (रा० १।३।१)। अन्वेषते=अन्विच्छति। कतकधृतः पाठः। &amp;lsquo;धर्मेणान्वेषते गतिम्&amp;rsquo; (रा० १।३।२)। काव्यस्यान्वेषत इति क्वाचित्कः पाठः।  कथ्  कथ् (कथ वाक्यप्रबन्धे)। &amp;lsquo;अन्वादिष्टोन्वाचितः कथितानुकथितो वा&amp;rsquo; (पा० ६।२।१९० सूत्रवृत्तौ)। अनुकथितः=पश्चात्कथितः। यस्य प्रामुख्येन कथनं कीर्तनं न। आदेशः कथनमन्वादेशोऽनुकथनम्। &amp;lsquo;तद् द्वेष्यं विजानीयादिदमा कथितमिदमैव यदनुकथ्यते&amp;rsquo; (पा० २।४।३२ सूत्रे भाष्ये)। अनुकथ्यते पश्चात् कथ्यते।  कम्  कम् (कमु कान्तौ)। &amp;lsquo;स देवान्नान्वकामयतैतुम्&amp;rsquo; (ऐ० ब्रा० २।७)। अन्वकामयत=अकामयत। नार्थोऽनुना।  कम्प्  कम्प् (कपि चलने)। &amp;lsquo;सौहृदेन तथा प्रेम्णा सदा मय्यनुकम्पसे&amp;rsquo; (भा० आश्व० २।१०)। मां दयस इत्यर्थः। &amp;lsquo;सोऽन्वकम्पत वै नित्यं प्रजाः पूत्रानिवौरसान्&amp;rsquo; (भा० शां० २९।५१)। उक्तोऽर्थः। अनुकम्पेः प्रयोगे विभक्तिद्वयं दृश्यते द्वितीया च सप्तमी च। &amp;lsquo;कथं ब्राह्मणी मामनुकम्पते&amp;rsquo; (मृच्छ० ३)। &amp;lsquo;किमुज्जिहानजीवितां वराकीं नानुकम्पसे&amp;rsquo; (मालती १०)। &amp;lsquo;व्यसने नानुकम्पन्ते सर्वभूतानि भूमिपम्&amp;rsquo; (रा० ३।३७।१५)। &amp;lsquo;शफरीं प्रथमा वृष्टिरिवान्वकम्पयत्&amp;rsquo; (कु० ४।३९)। अन्वकम्पयत्=अन्वकम्पत। स्वार्थे णिच्। &amp;lsquo;सर्वभूतानुकम्पकः&amp;rsquo; (हरि० १।२४।१३)। सर्वभूतेषु सानुक्रोश इत्याह। &amp;lsquo;वक्ता हितानामनुरक्त आर्यः शक्तिज्ञ आत्मेव हि सोऽनुकम्प्यः&amp;rsquo; (भा० उ० ३७।२५)। अनुकम्प्यः=अनुग्राह्यः।  काङ्क्ष्  काङ्क्ष् (काक्षि काङ्क्षायाम्)। &amp;lsquo;अतः प्रियं चेदनुकाङ्क्षसे त्वं सर्वेषु कार्येषु हिताहितेषु&amp;rsquo; (भा० सभा० ६४।१५)। अनुर्विशेषकृन्न।  काश्  काश् (काशृ दीप्तौ)। &amp;lsquo;प्रकाशेनान्तरमनुकाशेन बाह्यं (प्रीणामि)&amp;rsquo; (मै० सं० ३।१५।२)। &amp;lsquo;अमुनैवानूकाशेन यदद इन्द्रः सारथिरिव भूत्वोदजयत्&amp;rsquo; (ऐ० ब्रा० २।२४)। अनूकाशेन=दृष्टान्तेन। &amp;lsquo;इडा वै मानवी यज्ञानूकाशिन्यासीत्&amp;rsquo; (तै० ब्रा० १।१।४।४)। यज्ञतत्त्वप्रकाशनसमर्था। &amp;lsquo;अनूकाशं प्रकाशेन&amp;rsquo; (तै० सं० ५।७।१२।४४)। अनूकाशो द्यावापृथिव्योर्मध्यम्। अनुक्रमेण काशन्तेऽ भासन्तेऽ स्मिञ्ज्योतींषि। इकः काश इति दीर्घः।  कुष्  कुष् (कुष निष्कर्षे)। &amp;lsquo;तुलेनानुकुष्णाति अनुतूलयति।&amp;rsquo; (पा० ३।१२५ वृत्तौ) अनुकुष्णाति=अनुकर्षति।  कूज्  कूज् (कूज अव्यक्ते शब्दे)। &amp;lsquo;पश्य लक्ष्मण संवादं मम मन्मथवर्धनम्। पुष्पिताग्रेषु वृक्षेषु द्विजानामनुकूजताम्&amp;rsquo; (रा० ३।७९।२४)। अनुकूजताम्=परस्परं कूजताम्।  कृ  कृ (डुकृञ् करणे)। &amp;lsquo;शैलाधिपस्यानुचकार लक्ष्मीम्&amp;rsquo; (भट्टि० २।८)। अनुप्राप। अनुकृतवानित्यर्थः। &amp;lsquo;भीमस्यानुकरिष्यामि बाहुः शस्त्रं भविष्यति&amp;rsquo; (मृच्छ० ६।१७)। भीमवद् वर्तिष्ये। &amp;lsquo;सर्वाभिरन्याभि: कलाभिरनुचकार तं वैशम्पायनः&amp;rsquo; (का०)। &amp;lsquo;यां कृतां (सभां) नानुकुर्वन्ति मानवाः&amp;rsquo; (भा० सभा० १।११)। नानुकुर्वन्ति तादृशीं निर्मातुं न पारयन्ति। &amp;lsquo;बन्धं ततोऽनुकुर्वीत&amp;rsquo; (सुश्रुते)। बन्धमासजेत्। &amp;lsquo;तदनुकृतवती सा यत्र वाचो निवृत्ताः&amp;rsquo; (अमरु० ५०)। अनुकृतवती=पश्चात् (कालान्तरे) कृतवती। &amp;lsquo;अनुकारिणि पूर्वेषां युक्तरूपमिदं तव&amp;rsquo; (शा० २।१७)। अनुकारिणि तत्सदृशव्यवहारिणि। &amp;lsquo;प्रियायाः किञ्चिदनुकारिणीषु लतासु दृष्टिं विलोभयामि&amp;rsquo; (शा० ६)। उक्तोऽर्थः। &amp;lsquo;सुलभानुकारः खलु जगति वेधसो निर्माणसंनिवेशः&amp;rsquo; (मालती० ९)। अनुकारः सादृश्यम्। &amp;lsquo;ननु कलभेन यूथपतेरनुकृतम्&amp;rsquo; (माल० ५)। &amp;lsquo;न वयं प्रभवामस्त्वामनुकर्तुं महेश्वरि।&amp;rsquo; अनुकर्तुम्=निष्कर्तुम्, प्रत्युपकर्तुम्। &amp;lsquo;अघशंसदुःशंसाभ्यां करेणानुकरेण च&amp;rsquo; (अथर्व० १२।२।२)। करः सहायः। अनुकरः सहायस्य सहायः।  कृत्  कृत् (कृती छेदने)। &amp;lsquo;क्षत्रियाश्च भृगून् सर्वान् वधिष्यन्ति नगधिप। आगर्भादनुकृन्तन्तो दैवदण्डनिपीडिताः&amp;rsquo; (भा० अनु ५६।३)॥ अनुकृन्तन्तः=शकलानि कुर्वन्तः।  कृष्  कृष् (कृष विलेखने)। &amp;lsquo;तदास्य शबलां राजा विश्वामित्रोऽन्वकर्षत&amp;rsquo; (रा० १।५४।१)। स्वस्य पश्चादकर्षत् इत्युक्तं भवति। &amp;lsquo;अन्यथा चकारेण तृतीयानुकृष्येत&amp;rsquo; (पा० २।३।७२ सूत्रवृत्तौ) । तृतीयाऽग्रिमसूत्रे नीयेतेत्यर्थः। &amp;lsquo;गृहस्थधर्मान् प्रयुञ्जान इमानि व्रतान्यनुकर्षेत्&amp;rsquo; (गौ० ध० १।९।१)। आत्मानमनुप्रापयेदित्यर्थः। &amp;lsquo;दन्तच्छदं प्रियतमेन निपीतसारं दन्ताग्रभिन्नमनुकृष्य निरीक्षते च&amp;rsquo; (ऋतु० ४।१३)। अनुकृष्य=वितत्य। अपकृष्येति पाठान्तरम्। स एवार्थः। &amp;lsquo;नायमनुकर्षणार्थश्चकारः&amp;rsquo; (२।२।४ सूत्रे भाष्यम्)। अनुकर्षणम्=अग्रे नयनम्। &amp;lsquo;अनुकर्षणम् मन्त्रैर्देवतानामावाहनमपि भवति। चक्र युगं च तूणीरं ह्यनुकर्षं च सायकैः&amp;rsquo; (भा० द्रो० ३८।६)। अनुकृष्यते स्वसम्बद्धेन चक्रणेत्यनुकर्षो रथतलम्। युद्धविमर्दे यस्य कस्यचिद् रथावयवस्य नष्टस्य प्रतिसमाधानार्थं यद् रथस्याधो दारु बध्यते तत्। &amp;lsquo;अनुकर्षो रथाधःस्थदारुणीति मेदिनीति नील०&amp;rsquo; (भा० उ० १५५।३)। &amp;lsquo;अनुकर्षं च निष्कर्षं व्याधिपावकमूर्छनम्&amp;rsquo; (भा० सभा० १३।१३)। दारिद्र्याद्राजकीयद्रव्यस्यातीतवर्षस्य धारणमनुकर्ष इति नील०।  कॄ  कॄ (कॄ विक्षेपे)। &amp;lsquo;यास्ते धाना अनुकिरामि&amp;rsquo; (अथर्व० १८।३।६९)। अनुक्रमेण किरामि विक्षिपामि। &amp;lsquo;वणिग्भिश्चान्वकीर्यन्त नगराणि&amp;rsquo; (भा० आदि० १०९।४)। व्याप्तान्यभूवन्नित्यर्थः। &amp;lsquo;मुस्ताप्ररोहकवलावयवानुकीर्णं&amp;rsquo; (मार्गम्) (रघु ९।५९)। अनुकीर्णम्=व्याप्तम्। &amp;lsquo;अनुकीर्णानि रक्षोभिः&amp;rsquo; (भा० वन० ९३।१३)। व्याप्तानि। &amp;lsquo;अनुकीर्णं महारण्यं ब्राह्मणैः समपद्यत&amp;rsquo; (भा० वन० २६।१)। उक्तोऽर्थः। &amp;lsquo;नानापुष्पफलैर्वृक्षैरनुकीर्णं सहस्रशः&amp;rsquo; (रा० ३।३५।११)। पूर्वोक्त एवार्थः।  कॄत्  कॄत् (कॄत संशब्दने)। &amp;lsquo;वाचापि पुरुषानन्यान्सुव्रता नान्वकीर्तयत्&amp;rsquo; (भा० आदि० ११०।१९)। नान्वकीर्तयत्=नोदाहरत्। तेषां कथां नाकरोत्। &amp;lsquo;दिशामभिजयं ब्रह्मन् विस्तरेणानुकीर्तय&amp;rsquo; (भा० सभा० २६।१)। अनुकीर्तय=उपवर्णय। &amp;lsquo;असदाचरिते मार्गे कथं स्यादनुकीर्तनम्&amp;rsquo; (भा० वन० १३३।१०)। अनुकीर्तनम्=प्रख्यापनम्=घोषणम्। &amp;lsquo;जानन् द्विजोऽमुना दग्ध इति दोषानुकीर्तनात्&amp;rsquo; (कथा० ४।१२१)। उक्तोऽर्थः। &amp;lsquo;अलोभाच्छिद्यते सद्यो वेपमानोऽनुकीर्त्यते&amp;rsquo; (हरि० ३।१९।४८)। अनुकीर्त्यते=वाच्यो निन्द्यो भवति।  क्लृप्  क्लृप् (कृपू सामर्थ्य)। &amp;lsquo;आहुतीरेवास्य कल्पयति ता अस्य कल्पमाना राष्ट्रमनुकल्पते&amp;rsquo; (तै० सं० ३।४।८।३)। अनुसरतीत्याह। &amp;lsquo;देवविशं खलु वै कल्पमानं मनुष्यविशमनुकल्पते&amp;rsquo; (तै० सं० ६।१।५।३)। &amp;lsquo;तथा सतां शाट्यायनिनः षडहविभक्तीरनुकल्पयन्ति&amp;rsquo; (लाट्या० श्रौ० ४।५)। कल्पयन्ति विदधतीत्यर्थः। &amp;lsquo;प्रभुः प्रथमकल्पस्य योऽनुकल्पेन वर्तते&amp;rsquo; (मनु ११।३०)। अनुकल्पेन प्रतिनिधिना। &amp;lsquo;अभावे हि श्रुतस्यानुकल्पः प्रतिनिधिः&amp;rsquo; (मी० ६।३।३५ सूत्रे शाबर०)।  क्रन्द्  क्रन्द् (क्रदि आह्वाने रोदने च)। &amp;lsquo;यं क्षोणीरनु चक्रदे&amp;rsquo; (ऋ० ८।३।१०)। प्रतिशब्दमकरोत्। &amp;lsquo;वीरुन्नीडकपोतकूजितमनुक्रन्दन्त्यमी कुक्कुटाः&amp;rsquo; (मालती० ९।७)। क्रन्दनस्य पश्चात्क्रन्दन्तीत्यर्थः  क्रम्  क्रम् (क्रमु पादविक्षेपे)। &amp;lsquo;अनु प्रत्नास आयवः पदं नवीयो अक्रमुः&amp;rsquo; (ऋ० २५।२५)। अन्वक्रमुः=अनुजग्मुः। &amp;lsquo;श्रद्धा रतिर्भक्तिरनुक्रमिष्यति&amp;rsquo; (भा० पु० ३।२५।२५)। अनुक्रमिष्यति=अनुवर्तिष्यते। &amp;lsquo;यच्चानुक्रान्तं यच्चानुक्रंस्यते&amp;rsquo; (पा० १।१।७२ सूत्रे भाष्यम्)। यद्गणपाठमनुसृत्य क्रमेण चिन्तितं यच्चैवं चिन्तयिष्यत इत्याह। &amp;lsquo;स संहितां भागवतीं कृत्वाऽनुक्रम्य च&amp;rsquo; (भा० पु० १।७।८)। अनुक्रम्य=अनुक्रमण्या संयोज्य। अनुक्रम्य=पुनरावर्त्येति तु श्रीधरः। &amp;lsquo;तथा चानुक्रान्तम्&amp;rsquo; (ऋ० १।१०५ इत्यत्र भाष्ये सायणः)। अनुक्रमण्यां पठितमित्याह। &amp;lsquo;नाराचाभिहतः शीघ्रमात्मत्राणपरो मृगः। गिरिपादपसंबाधां सोन्वक्रामद् महाटवीम्&amp;rsquo; (मार्क० २१।७)। अन्वक्रामत्=प्रातिष्ठत। &amp;lsquo;अनक्रामन्तश्च विकारान् व्याख्यास्यामः&amp;rsquo; (सुश्रुते)। येन क्रमेण विकारा उद्दिष्टास्तं क्रममनतिहायेत्यर्थः। &amp;lsquo;महर्षिभिरनुक्रान्तं धर्मपन्थानमास्थितः&amp;rsquo; (रा० ५।४७।६)। अनुक्रान्तमनुसृतमिति तीर्थः। &amp;lsquo;तीर्थयात्रामनुक्रामन्&amp;rsquo; (भा०)। क्रमेण तानि तानि तीर्थानि यान् इत्यर्थः। &amp;lsquo;व्यवसायमनुक्रान्ता कान्ते त्वमतिशोभनम्&amp;rsquo; (रा०)। अनुक्रान्ता=प्राप्ता। &amp;lsquo;प्रचक्रमे वक्तुमनुक्रमज्ञा&amp;rsquo; (रघु० ६।७०)। अनुक्रमज्ञा=वाक्यपौर्वापर्याभिज्ञा। &amp;lsquo;आश्रमानुक्रमः पूर्वैः स्मर्यते न व्यतिक्रमः&amp;rsquo; (कि० ११।७६)। आश्रमाणां पौर्वापर्येणाश्रयणमनुक्रमः। &amp;lsquo;मानेन रक्ष्यते धान्यमश्वान्रक्षत्यनुक्रमः&amp;rsquo; (भा० उ० ३४।४०)। अनुक्रमो व्यायामशिक्षादिः (नील०)। &amp;lsquo;न तर्हीदानीमवगल्भाद्यनुक्रमणं कर्तव्यम्&amp;rsquo; (पा० ३।१।११ सू० भा०)। अनुक्रमणम्=क्रमिकः पाठसंनिवेशः। परिगणनमिति तात्पर्यार्थः। अनुक्रमणी ऋगादिप्रतिपाद्यसूची। &amp;lsquo;उभे सन्ध्ये जपन्किञ्चित् सद्यो मुच्येत किल्बिषात्। अनुक्रमण्या यावत्स्यादह्ना रात्र्या च सञ्चितम्&amp;rsquo; (भा० आदि० १।१।२६३)॥ &amp;lsquo;द्रव्यस्य त्यागो न जातेः, अमूर्त्तत्वात्, प्रतिक्रमानुक्रमानुपपत्तेश्च&amp;rsquo; (न्याभा० २।२।६२)। त्यागो दानम्। अनुक्रमः संश्लेषः संयोगः। प्रतिक्रमो विश्लेषो वियोग।  क्रीड्  क्रीड् (क्रीडृ विहारे)। &amp;lsquo;अनुक्रीडन्ते कुमाराः सम्बाधेस्मिन्गृहाङ्गने।&amp;rsquo; अनुक्रमेण क्रीडन्तीत्यर्थः। &amp;lsquo;साध्वनुक्रीडमानानि पश्य वृन्दानि पक्षिणाम्&amp;rsquo; (भट्टि० ८।१०)। अनुक्रीडमानानि विहरन्ति।  क्रुश्  क्रुश् (क्रुश आह्वाने रोदने च)। &amp;lsquo;उत स्मैनं वस्त्रमथिं न तायुमनु क्रोशन्ति क्षितयो भरेषु&amp;rsquo; (ऋ० ४।३८।५)। अनुक्रोशन्ति=आक्रन्दन्ति। &amp;lsquo;किमनुक्रोश्य वैफल्यमुत्पादयसि मेऽनघ&amp;rsquo; (भा० आश्व० ५।२३)। &amp;lsquo;तावदिमान् बालवृक्षानुदकप्रदानेन अनुक्रोशयिष्यामि&amp;rsquo; (प्रतिमा० ५)। दयिष्ये। &amp;lsquo;अयि निरनुक्रोशस्य पुत्रौ मा चापलम्&amp;rsquo; (कुन्द०)। निरनुक्रोशो निर्दयः।  क्षर्  क्षर् (क्षर सञ्चलने)। &amp;lsquo;(सिन्धवः) अनुक्षरन्ति काकुदम्&amp;rsquo; (ऋ० ८।५८।१२)। स्यन्दन्ते इत्यर्थः। &amp;lsquo;मधोर्धारामनुक्षर&amp;rsquo; (ऋ० ९।१७।८)। अनुक्षर=सततं स्रावयेत्यर्थः।  क्षि  क्षि (क्षि निवासगत्योः, क्षि क्षये)। &amp;lsquo;यत्ते अन्नं भुवस्पते आक्षियति पृथिवीमनु&amp;rsquo; (अथर्व १०।५।४५)। विद्यत इत्यर्थः। &amp;lsquo;आपृच्छ्यं क्रतुमाक्षेति पुष्यति&amp;rsquo; (ऋ० १।६४।१३)। आक्षेति आप्नोति। &amp;lsquo;अनुक्षीयमाणविज्ञान&amp;rsquo; (भा० पु० ५।१४।२१)। शनैः शनैः क्षयं गच्छदित्यर्थः। &amp;lsquo;येषां च पुत्रेष्वनुक्षियत्सु यो निर्विकारः स पितृदायं लभेत&amp;rsquo; (कौ० अ० ५।१।५५)। अनुक्षियत्सु अतिजीवत्सु। &amp;lsquo;अपकारसमर्थाननुक्षियतो वा भर्तृविनाशम्&amp;rsquo; (कौ० अ० ३।५।१७)। अनुक्षियतोऽनुशोचतः।  ख्या  ख्या (ख्या प्रकथने)। &amp;lsquo;अनु पूर्वाणि चख्यथुर्युगानि&amp;rsquo; (ऋ० ७।७०।४)। दूराद् ददृशुरित्यर्थः। &amp;lsquo;अन्वग्निरुषसामग्रमख्यत्&amp;rsquo; (वा० सं० ११।१७)। &amp;lsquo;यदुत्तमामदितिं यजति यज्ञस्य प्रज्ञात्यै स्वर्गस्य लोकस्यानुख्यात्यै&amp;rsquo; (ऐ० ब्रा० १।८)। अनुख्यातिः=सम्यगुपलम्भः (षड्गुरु०)। अनुक्रमेण प्रकाशनम् (भट्ट०)। &amp;lsquo;अन्वग्निरुषसामग्रमख्यत्&amp;rsquo; (अथर्व० ७।८२।४)। अन्वख्यत् अनु पश्चात् प्रकाशते।  गम्  गम् (गम्लृ गतौ)। &amp;lsquo;अनु स्वधामृभवो जग्मुरेताम्&amp;rsquo; (ऋ० ४।३३।६)। अनुजग्मुः=पश्चात् प्रापुरित्यर्थः। &amp;lsquo;परायतीं मातरमन्वचष्ट न नानुगान्यनु नू गमानि&amp;rsquo; (ऋ० ४।१८।३)। अनुगमानि=अनुगच्छानि। माधुर्यद्रवशैत्यादिजलधर्मास्तरङ्गके। अनुगम्याथ तन्निष्ठे फेने ह्यनुगता यथा॥ साक्षिस्थाः सच्चिदानन्दाः सम्बद्धा व्यावहारिके। तद्द्वारेणानुगच्छन्ति तथैव प्रातिभासिके (बालबो०)॥ अनुगच्छन्ति=आविशन्ति।** &amp;lsquo;आस्फालितं यत्प्रमदाकराग्रैर्मृदङ्गधीरध्वनिमन्वगच्छत्&amp;rsquo; (अम्भः) (रघु० १६।१३)। ध्वनिमन्वगच्छत्=ध्वनिना सदृशमभूत्। &amp;lsquo;पूर्वैरयमभिप्रेतो गतो मार्गोऽनुगम्यते&amp;rsquo; (रा० ३।३१।३६)। अनुगम्यते=अनुस्रियते, अनुपद्यते। &amp;lsquo;काननं वापि शैलं वा यं रामोऽनुगमिष्यति&amp;rsquo; (रा०)। अनुक्रमेण प्राप्स्यति। &amp;lsquo;कृत्स्नां पृथिवीमनुगच्छत&amp;rsquo; (रा०)। सीतान्वेषणार्थाय कृत्स्नां भुवं पर्यटत। &amp;lsquo;पशुं न नष्टं पदैरनुग्मन्&amp;rsquo; (ऋ० १०।४६।२)। अन्वविन्दन्, पदैश्चिह्नैर्मार्गित्वाऽऽसादयन्नित्यर्थः। &amp;lsquo;(पथिभिः) एतैरनुगच्छेम यज्ञम्&amp;rsquo; (अथर्व० ११।१।३६)। उक्तोऽर्थः। &amp;lsquo;भद्रासनं ततश्चित्रमृषिरन्वगमन्नवम्&amp;rsquo; (भा० अनु० १०।३) भद्रासनं प्रति प्रासरद् इत्यर्थः। &amp;lsquo;अनभिज्ञो गुणानां यो न भृत्यैरनुगम्यते&amp;rsquo; (पञ्चत० १।७३)। यद्वशंवदा भृत्या न भवन्तीत्यर्थः। &amp;lsquo;यदा वा अग्निरनुगच्छति वायुं तर्ह्यनूद्वाति&amp;rsquo; (श० ब्रा० १०।३।३।८)। &amp;lsquo;अथात आहवनीयोऽनुगच्छेत्&amp;rsquo; (श० ब्रा० ११।५।३।८)। उक्तोऽर्थः। &amp;lsquo;दुःखान्यसहती देवी मामेवानुगमिष्यति&amp;rsquo; (रा० २।१२।८९)। अनुमरिष्यतीत्यर्थः। लक्ष्ये लक्षणमनुगमयति। व्याप्तिं दर्शयतीत्यर्थः। &amp;lsquo;शिवमिवानुगतं गजचर्मणा&amp;rsquo; (कि ० ५।४)। अनुगतं पश्चाल्लम्बिना परिधानेनाच्छादितम्। &amp;lsquo;दिग्विजयप्रसङ्गेनानुगतो भूमिमिमाम्&amp;rsquo; (का०)। अनुगतः क्रमेणागतः। &amp;lsquo;परितुष्टोऽस्मि यत्पितरमनुगतो वत्सः&amp;rsquo; (माल० ५)। पितरमनुहरतीत्यर्थः। &amp;lsquo;सूत्रेणानुगतं भवति&amp;rsquo; (वे० सू० शां० भा०)। सूत्रानुकूलं भवतीत्यर्थः। &amp;lsquo;प्रस्तावानुगतं पृष्टः&amp;rsquo; (पञ्चत० ५)। प्रस्तावसदृशम् इत्यर्थः। &amp;lsquo;कालेनानुगतो ह्यसि&amp;rsquo; (रा० ७।६८।६)। अनुगतः=आसादितः। &amp;lsquo;वर्षवरकलमूकानुगतेन परिजनेन&amp;rsquo; (का०)। अनुगतेन=व्याप्तेन। &amp;lsquo;मद्यानुगतभोजनम्।&amp;rsquo; (मनु० ११।७०)। अनुगतं मिश्रितं सहानीतमिति वा। &amp;lsquo;तैलंक्षीरानुगतम्&amp;rsquo; (सुश्रुत० २।४३।११)। क्षीरेण सहितमित्यर्थः। &amp;lsquo;अनेकरोगानुगतो बहुरोगपुरोगमः&amp;rsquo; (सुश्रुत० २।४४५।३)। अनेकरोगसम्बद्धः। &amp;lsquo;अनुगतमलिवृन्दैर्गण्डभित्तीर्विहाय&amp;rsquo; (रघु० १२।१०२)। अनुगतम्=अनुद्रुतम्। &amp;lsquo;दारिद्र्येणाभिभूतेन त्वत्स्नेहानुगतेन च&amp;rsquo; (मृच्छ० ४।५)। अनुगतेन=व्याप्तेन। &amp;lsquo;अग्नावनुगते&amp;rsquo; (कौ० सू० ७२)। शान्त इत्यर्थः। &amp;lsquo;गार्हपत्येऽनुगते&amp;rsquo; (का० श्रौ० १६।१७।३)। उक्तोऽर्थः। &amp;lsquo;तत्कार्यमनुगम्यान्तर्यथावदुपलभ्य च&amp;rsquo; (रा० ३।३५।२)। अनुगम्य=उद्दिश्य। &amp;lsquo;अथैकेऽनुगमथ्यान्यं मन्थन्ति&amp;rsquo; (श० ब्रा० १२।४।३।९)। &amp;lsquo;न चापि कादम्बरीं लक्ष्मीरनुगन्तुमलम्&amp;rsquo; (का०)। सादृश्यमुपैतुं क्षमेत्याह। &amp;lsquo;रूढिरेषा यथाकथंचिदनुगन्तव्या&amp;rsquo; (पा० ३।२।५९ सूत्रवृ०)। अनुगन्तव्या=बोद्धव्या। &amp;lsquo;तद्युवाभ्यां क्षत्रधर्मोऽनुगन्तव्यः&amp;rsquo; (हितोप०)। अनुसर्तव्यः। आचरितव्यः। &amp;lsquo;तुजादिरपि स्वरूपतोऽनुगन्तव्यो न तु क्व चित्पठ्यते&amp;rsquo; (पा० ६।१।७ सूत्रे क्वचिद् वृत्तौ पाठः)। अनुगन्तव्यो ज्ञेयः। &amp;lsquo;श्रुत्यनुगमाच्च&amp;rsquo; (शा० भा०)। अनुगमात्=आनुकूल्यात्, संवादात्। &amp;lsquo;रसाद्यनुगमः&amp;rsquo; (सा० द०)। रसाद्यनुभवः। &amp;lsquo;आगमानुगमं कृत्वा&amp;rsquo; (भा० शां० ८५।२५)। बध्नीयान्मोक्षयीत वेति पाठ्यम्। आगमः प्राप्तिरधिगमः (लोप्त्रमिति शङ्कितस्य द्रव्यस्य)। तस्यानुगमः सद्धेतुकः सम्बन्धः, निश्चयः सन्देहान्तगमनम् इति तु वयम्। नीलकण्ठस्तु दूराधिरूढं कल्पयति। पित्रागमनस्य पर्यनुयोगं कृत्वा यावन्तं कालं पिता नायाति तावन्तं पुत्रं बध्नीयाद् इति नील०)। अनुगमनं मरणेन मृतस्यानुगमनम्। अत्रार्थे स्मृतिषु बहुलः प्रयोगः। &amp;lsquo;यदा वा अग्निरनुगच्छति&amp;rsquo; (श० ब्रा० १०।३।३।८)। इदं धृतपूर्वं पुस्तके। अर्थस्तु न निरदेशि, स निर्दिश्यते। अनुगच्छति शाम्यति। &amp;lsquo;त्रींश्चानुगच्छति रसो लवणः कटुको द्वयम्&amp;rsquo; (सुश्रुत० उत्तर० ६३।४)। अनुगच्छति अनुगतो भवति, सम्बद्धो भवतीत्यर्थः।  गर्ज्  गर्ज् (गर्ज शब्दे)। &amp;lsquo;सोऽनुगर्जन् धनुष्पाणिः&amp;rsquo; (भा० ७।१७१४)। अनुगर्जन्=आक्रोशन्। &amp;lsquo;अनुगर्जितसन्दिग्धाः …मुरजस्वनाः&amp;rsquo; (कु० ६।४०)। अनुगर्जितम्=प्रतिशब्दः।  गुप्  गुप् (गुपू रक्षणे)। &amp;lsquo;अवोचन्मां धृतराष्ट्रोऽनुगुप्तम्&amp;rsquo; (भा० वन० ५।१२)। अनुगुप्तं रहः, निःशलाकम्। &amp;lsquo;भवता चानुगुप्तोऽसौ चरेत्तीर्थानि सर्वशः&amp;rsquo; (भा० वन० ९२।५)। अनुः सर्वतो भावे। अनुगुप्तः=परिरक्षितः।  गॄ  गॄ (गॄ शब्दे)। &amp;lsquo;पीयति त्वो अनु त्वो गृणाति&amp;rsquo; (ऋ० १।१४७।२, वा० सं० १२।४२)। अनुगृणाति=स्तौति। स्तुतिपूर्वमनुमन्यत इति वा। &amp;lsquo;प्रोत्साहनेर्थे होत्रेऽनुगृणातीति&amp;rsquo; (पा० १।४।४१ सूत्रे वृत्तावुदाहरणम्)। शंसितुः प्रोत्साहनमनुगरः प्रतिगरश्चोच्यत इति भट्टि० ८।७७ इत्यत्र मल्लिः। इत्थमेव काशिका। &amp;lsquo;अनुगरः प्रतिगर इति हि शंसितुः (होतुः) प्रोत्साहने वर्तत इति&amp;rsquo; (पा० १।४।४१ सूत्रे काशिका)। निगदव्याख्यातम्।  गै  गै (गै शब्दे)। &amp;lsquo;क्रीडन्तमनुगायन्तम्&amp;rsquo; (भा० पु० ६।१।६०)। अनुगायन्तम्=गायन्तम्। &amp;lsquo;अनुगायति काचिदुदञ्चितपञ्चमरागम्&amp;rsquo; (गीत० १।३९)। अनुगायति=पश्चाद् गायति। (उग्रसेनः) &amp;lsquo;अनुगीयमानो गन्धर्वैः&amp;rsquo; (भा० आदि० २११।८)। अनुशब्दः सामीप्ये वर्तते। उपगीयमान इति पाठान्तरम्। गन्धर्वैः साक्षादुपगीयमान इत्यर्थः। &amp;lsquo;श्रूयतां पृथिवीपाल यथैषोर्थोऽनुगीयते&amp;rsquo; (भा० शां० ११४।२)। अनुगीयते प्रकीर्त्यते। &amp;lsquo;अनुजगुरथ दिव्यं दुन्दुभिध्वानमाशाः&amp;rsquo; (कि० ३।६०)। अनुजगुः=अनुरसितं चक्रुः। &amp;lsquo;अत्रायं क्षेमदर्शीय इतिहासोऽनुगीयते&amp;rsquo; (भा० शां० १०४।२)। अनुगीयते=वर्ण्यते=वर्त्यते।  ग्रह्  ग्रह् (ग्रह उपादाने)। &amp;lsquo;इयं वै प्रजा पराभवन्तीरनुगृह्णाति&amp;rsquo; (तै० सं० १।७।२।३)। अनुगृह्णाति=रक्षति। तत्र शरण्या भवति। &amp;lsquo;सम्राडृतावोऽनु मा गृभाय&amp;rsquo; (ऋ० २।२८।६)। अनुगृभाय=अनुगृहाण। सुकृतिनं भाग्यवन्तं मां कुर्वित्याह। &amp;lsquo;अन्यो अन्यमनु गृभ्णात्येनोः&amp;rsquo; (ऋ० ७।१०।३।४)। एकोऽन्यस्यानुकूलं वदतीत्यर्थः। &amp;lsquo;दण्डेनोपनतं शत्रुमनुगृह्णाति यो नरः। स मृत्युमुपगृह्णीयात्&amp;rsquo; (भा० आदि० १४०।८३)। अनुगृह्णाति शत्रुम्=शत्रुपक्षपाती भवति, शत्रुं परिपाति। &amp;lsquo;अभीक्ष्णमनुगृह्णासि धनधान्येन दुर्गतान्&amp;rsquo; (भा० सभा० ५।७१)। अनुगृह्णासि=उपकरोषि, साह्यमाचरसि, सहायो भवसि। &amp;lsquo;आसनम् अनुगृह्णातु भवती&amp;rsquo; (शा० ३)। अध्यासनेनासनमनुगृह्यताम्, परम्परयाऽहमेवानुग्राह्य इत्युक्तं भवति। &amp;lsquo;शिलातलैकदेशमनुगह्णातु वयस्यः&amp;rsquo; (शा० ३)। &amp;lsquo;अयं विष्टरोऽनुगृह्यताम्&amp;rsquo; (वि० ५)। उक्तोऽर्थः। &amp;lsquo;त्रिभिस्तीक्ष्णैर्महावेगैरन्वगृह्णाच्छिरः शरैः&amp;rsquo; (भा० भीष्म० १२०।४५)। अवालम्बत, अवास्तभ्नात्, उपास्तभ्नात्। &amp;lsquo;क्षिप्रं गोपान् समासाद्य गृह्णन्तु विपुलं धनम्। वयमप्यनुगृह्णीमो द्विधा कृत्वा वरूथिनीम्&amp;rsquo; (भा० वि० ३०।२३-२४)। &amp;lsquo;गोपान् गोग्रहीतॄननुसृत्य गृह्णीमः। आकृतिमनुगृह्णन्ति गुणाः&amp;rsquo; (विद्ध० २)। आकृत्यनुरूपा भवन्तीत्याह। &amp;lsquo;अनुगृहीतोहमनया मघवतः संभावनया&amp;rsquo; (शा० ७)। उपकृतोस्मीत्याह। &amp;lsquo;अग्निर्नित्यानुगृहीतः स्यात्&amp;rsquo; (आश्व० गृ० १।९)। अनुगृहीतः=परिरक्षितः=समित्समिद्धः। &amp;lsquo;क्षात्रधर्मश्चानुगृहीतो भवति&amp;rsquo; (उत्तर० ५)। अनुगृहीतोऽनुसृतः। आचरितः। &amp;lsquo;ज्योतिर्गणाः प्रकृतिपुरुषसंयोगानुगृहीताः&amp;rsquo; (भा० पु० ५।२३।३)। अनुगृहीताः समर्थिताः। &amp;lsquo;यदद्राक्षं तदेवाहं स्पृशामीत्यादि प्रत्यभिज्ञानुगृहीतेन… प्रत्यनुमानेन&amp;rsquo; (का० प्र० १।३५ इत्यत्र टीकाकृद्वचनम्)। उक्तोऽर्थः। &amp;lsquo;न वयमनुग्राह्याः प्रायो देवतानाम्&amp;rsquo; (का० )। अनुग्रहभाजनं नेत्याह। &amp;lsquo;ये मानं मेऽनुगृह्णन्तो वीरवन्तमकर्त मा&amp;rsquo; (शाङ्० श्रौ० १५।२७)। अनुगृह्णन्तः=रक्षन्तः। &amp;lsquo;आदित्यो ह वै बाह्यः प्राण उदयत्येष ह्येव चाक्षुषं प्राणमनुगृह्णानः&amp;rsquo; (प्रश्नोप० ३।८)। अनुगृह्णानः=उपकुर्वाणः। &amp;lsquo;तिष्ठन् सव्येन पाणिनाऽनुगृह्याचार्य्यमाचामयेत्&amp;rsquo; (आप० ध० ३।५।६)। अनुगृह्य (करकादि) अधस्ताद् गृहीत्वा, बुध्ने समादायेत्यर्थः। &amp;lsquo;भुक्त एव तु कौन्तेयो नास्यादन्यत्र वर्तते। हस्तस्तेजस्विनस्तस्य अनुग्रहणकारणात्&amp;rsquo; (भा० आदि० १३२।२४) अनुग्रहणमभ्यासः। &amp;lsquo;ये मानं मे ऽनुगृह्णन्तो वीरवन्तमकर्त मा&amp;rsquo; (ऐ० ब्रा० ७।१८)। अनुगृह्णन्त आनुकूल्येन गृह्णन्तः स्वीकुर्वन्तः। मानं मतमिति सायणीयं भाष्यम्।  घट्ट्  घट्ट् (घट्ट चलने)। &amp;lsquo;तृणाग्रं तुलेनानुघट्टयति&amp;rsquo; (सि० कौ० ३।१।२५)।  घुष्  घुष् (घुषिर् अविशब्दने, घुषिर् शब्दे)। &amp;lsquo;परुष्परुरनुघुष्या वि शस्त&amp;rsquo; (ऋ० १।१६२।१८)। उच्चैः शब्दं कृत्वेत्यर्थः।  चक्ष्  चक्ष् (चक्षिङ् व्यक्तायां वाचि)। &amp;lsquo;परायतीं मातरमन्वचष्ट&amp;rsquo; (ऋ० ४।१८।३)। अन्वचष्ट=अदर्शत्। म्रियमाणां मातरं प्रति दृशं प्रैरयदित्यर्थः। &amp;lsquo;आदित्यो वा अनुख्याता&amp;rsquo; (गो० ब्रा० उ० ४।९)। अनुख्याता=अनुद्रष्टा।  चर्  चर् (चर गतिभक्षणयोः)। &amp;lsquo;इदमुभयतः परिच्छिन्नं रक्षोऽन्तरिक्षमनुचरति&amp;rsquo; (श० ब्रा० ३।८।२।१५)। अनुचरति=संचरति। &amp;lsquo;यां मायाभिरन्वचरन्मनीषिणः&amp;rsquo; (अथर्व० १२।१।८)। अन्वैच्छन्नित्यर्थः। &amp;lsquo;अनुचरति शशाङ्कं राहुदोषेपि तारा&amp;rsquo; (प्रतिमा० १।२५)। अनुचरति=अनुगच्छति। तमनुव्रता भवतीति तात्पर्यार्थः। &amp;lsquo;तावत्तवाक्षया कीर्तिर्लोकाननचरिष्यति&amp;rsquo; (भा० शां० ५४।२८)। अनुचरिष्यति=व्याप्स्यति। &amp;lsquo;शाश्वती खलु ते कीर्तिर्लोकाननुचरिष्यति&amp;rsquo; (रा० २।८५।१३)। उक्तोऽर्थः। &amp;lsquo;ततः सर्वांस्तदा लोकान्ब्राह्मणोऽनुचचार ह&amp;rsquo; (भा० शां० २७१।५३)। अनुचचार=विचचार=बभ्राम=पर्याट। &amp;lsquo;तमाश्रमं सोऽनुचचार धीरः&amp;rsquo; (बुद्ध० ७।१०)। अनुचचार=अनुक्रमेण प्राप। &amp;lsquo;स्वस्ति पन्थामनुचरेम&amp;rsquo; (ऋ० ५।५१।१५)। अनुचरेम=सततं गच्छेम। अनुः सातत्ये। &amp;lsquo;आपो अद्यान्वचारिषम्&amp;rsquo; (ऋ० १०।९।९)। &amp;lsquo;अपोऽन्वचारिषम्&amp;rsquo; (आप० श्रौ० ८।२।८।१८)। &amp;lsquo;सावित्र्यनुचचारैका यमलोकं तपस्विनी&amp;rsquo; (भा० वि० २१।१५)। यमलोकमुद्दिश्य प्रतस्थे एकाकिनीत्याह। &amp;lsquo;पतिमन्वचरत्सीता महारण्यनिवासिनम्&amp;rsquo; (भा० वि० २१।१२)। &amp;lsquo;अत्यर्थं वैद्यवेशेन श्लाघमाना विशिखान्तरमनुचरन्ति&amp;rsquo; (चरक० सूत्र० २९।९)। &amp;lsquo;विकृताश्च विरूपाश्च लोकाननुचरन्त्विमान्&amp;rsquo; (रा० १।५९।१९)। अनुचरन्तु=परिक्रामन्तु=परिभ्रमन्तु (कतकः)। &amp;lsquo;दिशः सर्वास्त्वनुचरन्स यथा पापकर्मकृत्&amp;rsquo; (रा० २।३६।२५)। अनुचरन्=विचरन्। &amp;lsquo;पित्रोः पादाननुचरन्&amp;rsquo; (का०)। अनुचरन्=सेवमानः। &amp;lsquo;अस्मिन्व्यालानुचरिते वने वसति दुर्मतिः&amp;rsquo; (रा० ३।४९।१६)। व्यालाः सरीसृपाः, तैरनुचरिते आक्रान्ते व्याप्ते। &amp;lsquo;अयमेवाश्रमो राम…ऋषिसङ्घानुचरितः&amp;rsquo; (रा० ३।७।१७)। अनुचरितः=व्याप्तः=आकीर्णः। &amp;lsquo;स प्रोक्षणीभ्यां काम्पीलशाखया निवेशनमनुचर्य&amp;rsquo; (कौ० सू० ८३।१७)। &amp;lsquo;विद्याधरानुचरितं किन्नरीभिस्तथैव च&amp;rsquo; (भा० वन० १५८।३९)। उक्तोऽर्थः। &amp;lsquo;यस्यैकापि गृहे नास्ति धेनुर्वत्सानुचारिणी&amp;rsquo; (अत्रि० श्लो० २२०)। &amp;lsquo;तेनानुचरेण धेनोः&amp;rsquo; (रघु० २।४)। अनुचरेण=अनुगेन। &amp;lsquo;तस्य व्रतान्यनु वश्चरामसि&amp;rsquo; (ऋ० ८।२५।१६)। अनुचरामः कुर्मः। &amp;lsquo;गोदावरीमनुचरन् वनोद्देशांश्च पुष्पितान्&amp;rsquo; (रा० १२६।३४)। अनुचरन् विचरन्, पर्यटन्, अटाट्यमानः। &amp;lsquo;सर्पव्यालानुचरिता मृगद्विजसमाकुला&amp;rsquo; (पम्पा) (रा० ४।१।७)। अनुचरिता व्याप्ता।  चि  चि (चिञ् चयने)। &amp;lsquo;आ मूलाच्छाखाभिरनुचितः&amp;rsquo; (ऐ० ब्रा० २।१)। अनुचितः=आचितः प्रचितः।  चिन्त्  चिन्त् (चिति स्मृत्याम्)। &amp;lsquo;धातुर्विभुत्वमनुचिन्त्य वपुश्च तस्याः&amp;rsquo; (शा० २।१०)। अनुचिन्त्य=मनसि कृत्वा। &amp;lsquo;परमं पुरुषं दिव्यं याति पार्थानुचिन्तयन्&amp;rsquo; (गीता०)। उक्तोऽर्थः। &amp;lsquo;आसीनश्च शयानश्च गच्छंस्तिष्ठन्ननुव्रजन्। भुञ्जानोऽथ पिबन्वापि रुद्रमेवान्वचिन्तयत्&amp;rsquo; (मात्स्य पु० १८०।७)। अन्वचिन्तयत् अनुक्रमेण सततमचिन्तयत्।  छद्  छद् (छद अपवारणे)। तस्य वा एतस्य वाससः। अग्नेः पर्यासो भवति वायोरनुछादः&amp;rsquo; (श० ब्रा० ३।१।२।१८)। अनुछादः=वानम्। परिधानस्य शाटकादेरेकदेशो यः कटिमारभ्यापादमवस्रस्यते पुरस्तात्सोऽनुच्छाद इत्याभिधानिकाः।  जन्  जन् (जनी प्रादुर्भावे)। &amp;lsquo;पुत्रिकायां कृतायां तु यदि पुत्रोऽनुजायते&amp;rsquo; (मनु० ९।१३४)। अनुजायते=पश्चाज्जायते। &amp;lsquo;अनुजातो हि मां सर्वैर्गुणः श्रेष्ठो ममात्मजः&amp;rsquo; (रा० २।२।११)। &amp;lsquo;एकस्त्वमनुजातोसि पितरं बलवत्तरम्&amp;rsquo; (रा० ६।७६।७२)। पितरमनुजातः=पितृसदृशो जातोसीत्याह। अनुरुपसर्गः, न कर्मप्रवचनीय इति व्याकरणचन्द्रोदये प्रथमे खण्डे साधितम्। &amp;lsquo;असौ कुमारस्तमजोऽनुजात&amp;rsquo; (रघु० ६।७८)। तमनुजातः=तस्माज्जातः। तज्जातोपि तदनुजातः, जन्यजनकयोरानन्तर्यात्। पुमांसमनुरुध्य जाता पुमनुजा। अनोः कर्मणि (पा० ३।२।१००) इत्यत्र वृत्तिः। &amp;lsquo;दन्तजातेऽनुजाते च कृतचूडे च संस्थिते। अशुद्धा बान्धवाः सर्वे सूतके च तथोच्यते&amp;rsquo; (मनु० ५।५८)॥ अनुजाते=जातदन्तानन्तरे। अजातदन्तोऽनुजातो भवतीति केचित्। &amp;lsquo;एकाधिकं हरेज्ज्येष्ठः पुत्रोऽध्यर्धं ततोऽनुजः&amp;rsquo; (मनु० ९।११७)।  जागृ  जागृ (जागृ निद्राक्षये)। &amp;lsquo;अन्वजागस्ततो रामम्&amp;rsquo; (रा० २।५०।३६)। रामसमीपेऽजाग इत्यर्थः।  जीव्  जीव् (जीव प्राणधारणे)। &amp;lsquo;ये च त्वामनुजीवन्ति नाहं तेषां न ते मम&amp;rsquo; (रा० २। )। **त्वामनुजीवन्ति त्वामाश्रित्य जीवन्ति। &amp;lsquo;स तु तस्याः पाणिग्राहकमनुजीविष्यति&amp;rsquo; (दशकु०)। तदायत्तवृत्तिर्भविष्यतीत्याह। &amp;lsquo;यां तां श्रियमसूयामः पुरा दृष्ट्वा युधिष्ठिरे। अद्य तामनुजीवामो भीष्मद्रोणवधेन ह&amp;rsquo; (भा० द्रोण ० ११।४७)॥ **असूयाराहित्येन पश्याम इत्यापटेः कोषकारः। दद्मः इति तु नील०। &amp;lsquo;इति व्यवस्था भूतानां पुरस्तान्मनुना कृता। सर्वे तथाऽनुजीवेयुः …&amp;rsquo; (भा० शां० ८८।१६-१७)। अनुजीवेयुः=जीवेयुः। व्यवस्थाया आनुकूल्येन जीवेयुरित्यर्थो न, तदर्थस्य तथाशब्देनोक्तत्वात्। &amp;lsquo;आचार्यो गुरवो वृद्धा वृथा वां पर्युपासिताः। सारं यद्राजशास्त्राणामनुजीव्यं न गृह्यते&amp;rsquo; (रा० ६।२९।९)॥ अनुजीव्यम्=यदनुवृत्त्य जीवनीयम्। &amp;lsquo;प्रेमदत्तवदनानिलः पिबन्नन्वजीवदमरालकेश्वरौ&amp;rsquo; (रघु० १९।१५)। अन्वजीवत्=अनुकृत्याजीवत्। अत्यजीवदिति पाठान्तरम्। &amp;lsquo;तस्मात्समानोदर्या स्वसाऽन्योदर्यायै जायाया अनुजीविनी जीवति&amp;rsquo; (ऐ० ब्रा० ३।३७)। अनुजीविनी=अनुसृत्य भुञ्जाना।  ज्ञा  ज्ञा (ज्ञा अवबोधने)। &amp;lsquo;अनुजानीहि मां गमनाय। गम्यतां पुनर्दर्शनाय।&amp;rsquo; मम गमनमनुमन्यस्वेस्यर्थः। &amp;lsquo;यत्किञ्चानुजानात्योमित्येवाह&amp;rsquo; (छां० उ० १।१।८)। &amp;lsquo;यदि मां नानुजानासि&amp;rsquo; (रा० २।)। &amp;lsquo;विश्वेदेवा अनु तद् वामजानन्&amp;rsquo; (अथर्व० १४।१।१५)। &amp;lsquo;मन्त्रिणो वसिष्ठवाक्यमनुजानन्ति&amp;rsquo; (रा० २।६८।८) इत्यत्र तिलकः। अनुजानन्ति=अनुमन्यन्ते=अनुमोदन्ते। उक्तोऽर्थः। &amp;lsquo;विभीषणं च पौलस्त्यमन्वजानाद् गृहान् प्रति&amp;rsquo; (भा० वन० २९१।६७)। गमनायानुज्ञामकरोदित्यर्थः। &amp;lsquo;तुभ्यं देवा अनुजानन्तु विश्वे&amp;rsquo; (अथर्व० ६।११२।१)। &amp;lsquo;तं नो देवासोऽनुजानन्तु कामम्&amp;rsquo; (तै० ब्रा० ३।१।१।१३)। **वितरन्तु, प्रदिशन्त्वित्यर्थः। यत्त्विदं भवता किंचित् प्रीत्या समुपकल्पितम्। &amp;lsquo;सर्वं तदनुजानामि नहि वर्ते प्रतिग्रहे&amp;rsquo; (रा० २।५०।४३)॥ अनुजानामि=अङ्गीकृत्य ददामि। &amp;lsquo;अगृह्णां यच्च ते पाणिमग्निं पर्यणयं च यत्। अनुजानामि तत् सर्वमस्मिँल्लोके परत्र च&amp;rsquo; (रा० २।४२।८)॥ अनुजानामि=त्यजामि। &amp;lsquo;त्वां साहमनुजानामि न गन्तव्यमितो वनम्&amp;rsquo; (रा० २।२१।२५)। अनुजानामि=प्रार्थये। &amp;lsquo;मां जातमात्रामत्रत्यायैव कस्मै चिदिभ्यकुमारायान्वजानाद् भार्यां मे पिता&amp;rsquo; (दशकु०)। अन्वजानात्=दातुमन्वमन्यत प्रत्यशृणोदित्यर्थः। &amp;lsquo;अनुप्रवेशे यद्वीर कृतवांस्त्वं ममाप्रियम्। सर्वं तदनुजानामि&amp;rsquo; (भा०)। अनुजानामि=क्षमे। &amp;lsquo;कश्मलं प्राविशन्घोरं नान्वजानन् परस्परम्&amp;rsquo; (भा० द्रोण० १४६।८५)। अन्वजानन्=प्राजानन्। &amp;lsquo;सर्वाण्येवानुजानामि चीराण्येवानयन्तु मे&amp;rsquo; (रा० २।३७।४)। अनुजानामि=ददामि। &amp;lsquo;धर्मराजश्च पुत्रस्ते राज्यं प्राणान् धनानि च। अनुजानाति राजर्षे&amp;rsquo; (भा० आश्रम० १३।४)। ददातीत्याह। &amp;lsquo;नवे सस्ये प्राप्ते पुराणमनुजानीयात्&amp;rsquo; (आप० ध० २।९।२२।२४)। अनुजानीयात्=त्यजेत्। &amp;lsquo;न चानुजानाति भृशं च तप्यते&amp;rsquo; (भा० उ० २४।४)। सन्धिं नानुमोदत इत्यर्थः। &amp;lsquo;इति पश्चान्मया ज्ञातं योगान्नास्ति परं सुखम्। इति त्वमनुजानीहि राम मा क्षत्रियाञ्जहि&amp;rsquo; (भा० आश्व० ३०।३१-३२)। अस्मदुपदेशं साक्षात्कुरु योगबलेनेत्याह। &amp;lsquo;ते मां वीर्येण यशसा तेजसा च बलेन च। अस्त्रैश्चाप्यन्वजानन्त सङ्ग्रामे विजयेन च&amp;rsquo; (भा० वन० १६८।५४)॥ वीर्यादिमान् भवेत्याद्याशीर्वादान्ददुरित्यर्थः। &amp;lsquo;एते वा मामहं वैनाननुजानीहि पार्थिव&amp;rsquo; (भा० उ० १३०।२५)। अनुजानीहि=जानीहि। नार्थोऽनुना। &amp;lsquo;अन्वजानात् स धर्मज्ञो मुनिर्दिव्येन चक्षुषा। आस्यतामिति चाब्रवीत्&amp;rsquo; (भा० ३।११६३१)। इहाप्यनु र्विशेषकृन्न। अजानादित्येवार्थः। &amp;lsquo;येनार्थिनो हि मे यूयं तन्माऽनुज्ञातुमर्हथ&amp;rsquo; (वामन पु० ५२।२९)। अनुज्ञातुम्=ज्ञापयितुम्। जानातिरिहान्तर्भूतण्यर्थकः। अनुश्चानर्थकः। &amp;lsquo;व्यलीकं वः सुतैर्मम। यदन्येन मदीयेन तदनुज्ञातुमर्हथ&amp;rsquo; (भा० आश्रम० ९।१६)। अनुज्ञातुम्=क्षन्तुम्।** &amp;lsquo;अभिप्रेतांस्तु मे कामांस्त्वमनुज्ञातुमर्हसि&amp;rsquo; (भा० वन० ११०।५६)। कामितार्थवितरणमनुमन्तुमर्हसीत्याह। &amp;lsquo;स माधवमनुज्ञाय कुरुष्वेति धनञ्जयः&amp;rsquo; (भा० द्रोण० १८६।७)। कुरुष्वेत्याज्ञां लब्ध्वा। &amp;lsquo;तन्मया प्रीतिमता युवयोरनुज्ञातम्&amp;rsquo; (शा० ५)। अनुज्ञातम्=अनुमोदितम्, अनुमतम्। &amp;lsquo;अनुज्ञातश्च रामेण मत्समोसीति भारत&amp;rsquo; (भा० उ० ५५।५४)। अनुज्ञातः=अभ्युपेतः। &amp;lsquo;योऽन्वेव ज्ञातस्तस्मै ब्रूयादथ योऽनूचानः…&amp;rsquo; (शा० ब्रा०)। अनुज्ञातः=परिचितः। &amp;lsquo;शिष्याणामखिलं कृत्स्नमनुज्ञातं ससङ्ग्रहम्&amp;rsquo; (भा० शां० ३१८।२४)। अनुज्ञातम्=शिक्षितम्। &amp;lsquo;स मातरमनुज्ञाप्य तपस्येव मनोदधे&amp;rsquo; (भा०)। अनुज्ञाप्य=अनुमान्य, तदनुमतिं लब्ध्वा। &amp;lsquo;तं चक्रधरमनुज्ञाप्य स्वगृहं गतः&amp;rsquo; (पञ्चम० ४)। अनुजिज्ञासतेवाथ लङ्कादर्शनमिन्दुना। &amp;lsquo;…पूर्वस्यां दिश्युदैयत&amp;rsquo; (भट्टि० ८।३५)॥ अनुज्ञातुमिच्छतेत्याह। &amp;lsquo;न चायं विद्यमानं सत् किंचिदनुजानाति&amp;rsquo; (न्याभा० २।१।४३)। अनुजानाति अभ्युपैति। &amp;lsquo;कृतकार्यो गास्तास्तु नानुजानाति मे गुरुः&amp;rsquo; (हरि० १।५५।२४)। नानुजानाति न प्रत्यर्पयति। &amp;lsquo;प्रसिद्धे प्रयोगे वक्तुर्यथाभिप्रायं शब्दार्थयोरनुज्ञा प्रतिषेधो वा न च्छन्दतः&amp;rsquo; (न्याभा० १।२।२४)। अनुज्ञा स्वीकारः।  तन्  तन् (तनु विस्तारे)। &amp;lsquo;या हृदयमुपर्षन्त्यनुतन्वन्ति कीकसाः&amp;rsquo; (अथर्व० ९।८।१४)। अनुतन्वन्ति=सन्तायन्ते। &amp;lsquo;केनापो अन्वतनुत&amp;rsquo; (अथर्व० १०।२।१६)। अन्वतनुत अनुतताः सन्तता व्याप्ता अकुरुतेत्याह। &amp;lsquo;ततोऽसि तन्तुरस्य नु मा तनुहि&amp;rsquo; (का० श्रौ० ३।८।२५)। माऽनुतनुहि=मा सन्तन्वित्याह। &amp;lsquo;धर्ममेवानुतन्वती&amp;rsquo; (भा० ३।१२६८१)। अनन्तरायं धर्ममनुतिष्ठन्तीत्यर्थः।  तप्  तप् (तप सन्तापे)। &amp;lsquo;कुम्भीमनुतप्ताम्&amp;rsquo; (सुश्रुत० २।१८१।१४)। अनुतप्ताम्=सन्तप्ताम्। &amp;lsquo;अनुतप्ये भृशं तात तव घोरेण कर्मणा&amp;rsquo; (भा० वन० १३७२०)। अनुतप्ये=शोचामि, दुःख्यामि, दूये। &amp;lsquo;यस्त्वां…वनं प्रस्थाप्य दुष्टात्मा नान्वतप्यत दुर्मतिः&amp;rsquo; (भा० ३।९९२)। नान्वतप्यत=अनुतापं पश्चात्तापं नान्वभूत्, नान्वशेत। &amp;lsquo;तेनानिमित्तेन तथा न पार्थस्तयोर्यथा रिक्ततयाऽनतेपे&amp;rsquo; (कि० १७।४०)। उक्तोऽर्थः। &amp;lsquo;यानग्नयोन्वतप्यन्त धिष्ण्याः&amp;rsquo; (अथर्व० २।३५।१)। अन्वतप्यन्त=अस्पृहयन्त। &amp;lsquo;मा पुत्रमनुतप्यथाः&amp;rsquo; (भा० ७)। मा काङ्क्षीरित्यर्थः। &amp;lsquo;विरहः किमिवानुतापयेद्वद बाह्यैर्विषयैर्विपश्चितम्&amp;rsquo; (रघु० ८।८९)। अनुतापयेत्=क्लिश्नीयात्।  तर्क्  तर्क् (तर्क भाषार्थः)। &amp;lsquo;देवमेषान्वतर्कयत्&amp;rsquo; (भा० ३।१७२२)। अचिन्तयदित्यर्थः।  तृद्  तृद् (तृदिर् हिंसानादरयोः)। &amp;lsquo;ऋतस्य धारा अनुतृन्धि पूर्वीः&amp;rsquo; (ऋ० ५।१२।२)। अपोर्णुहीत्यर्थः। &amp;lsquo;अन्वपां खान्यतृन्तम्&amp;rsquo; (ऋ० ७।८२।३)। उक्तोऽर्थः।  तृप्  तृप् (तृप प्रीणने, प्रीणनं तृप्तिः)। &amp;lsquo;ब्राह्मणेभ्योऽनुतृप्यन्ते पितरो देवतास्तथा&amp;rsquo; (भा० अनु० २९।१०)। अनुतृप्यन्ते=अनुतृप्यन्ति=पश्चात् तृप्यन्ति।  तृष्  तृष् (ञितृषा पिपासायाम्)। अनुतर्षः=चषक=पानपात्रम्।  तॄ  तॄ (तॄ प्लवनतरणयोः)। &amp;lsquo;ततं तन्तुमन्वेके तरन्ति&amp;rsquo; (अथर्व० ६।१२२।२)। अनुतरन्ति=अन्तं यावदनुगच्छन्तीत्याह। &amp;lsquo;ते बाध्यमानाः समरे भारद्वाजेन पार्थिवाः। मेदिन्यामन्वतीर्यन्त वातनुन्ना इव द्रुमाः&amp;rsquo; (भा० ७)॥ अन्वतीर्यन्त=शरीरायामलक्षिता भूमिमवर्धयन्नित्यर्थः।  दा  दा (डुदाञ् दाने)। &amp;lsquo;तुभ्यं देवा अनु विश्वे अददुः सोमपेयम्&amp;rsquo; (ऋ० ५।२९।५)। अन्वददुः=प्रादिशन्, भागधेयमकल्पयन्। &amp;lsquo;तदद्याप्सरसावनुदत्तामृणं नः&amp;rsquo; (अथर्व० ६।११८।१)। आनुकूल्येन प्रयच्छतामिति सायणः। यथास्मान्न बाधते तथा ऋणान्मुञ्चतामिति तात्पर्यम्। ते अप्सरसौ प्रत्यनृणाः स्यामेत्युक्तं भवति। &amp;lsquo;यदक्षवृत्तमनुदत्तं न एतत्। यः शर्धते नानुददाति शृध्याम्&amp;rsquo; (अथर्व० २०।३४।१)। &amp;lsquo;शुध्यामुत्साहनीयं कर्म नानुददाति नानुजानाति। सूरश्चिदस्मा अनुदादपस्याम्&amp;rsquo; (ऋ० ७।४५।२)। अनुदात्=अन्वदात्=अतिरिक्तां ददात्वित्यर्थः। &amp;lsquo;अग्रतो लक्षये यान्तं पुरुषं पावकप्रभम्॥ तेन भग्नानरीन्सर्वान्मद्भग्नान्मन्यते जनः। तेन भग्नानि सैन्यानि पृष्ठतोऽनुददाम्यहम्&amp;rsquo; (भा० द्रोण० २०२।६)॥ पृष्ठतोऽनुददामि=पृष्ठतो यामि। अनुव्रजामीति पाठान्तरम्। &amp;lsquo;न दूढ्ये अनुददाति वामम्&amp;rsquo; (ऋ० १।१९०।५)। अनुददाति=ददाति।  दिश्  दिश् (दिश अतिसर्जने)। &amp;lsquo;यज्ञं देवेभ्योऽनुदिशति&amp;rsquo; (तै० सं० १।५।४।३)। अनुदिशति=निर्दिशति। &amp;lsquo;गौरमारण्यमनु ते दिशामि&amp;rsquo; (वा० सं० १३।४८)। अनुदिशामि=ददामि। &amp;lsquo;वायवे त्वा इति नष्टामनुदिशति&amp;rsquo; (आप० श्रौ० १०।६।१८।८)। मन्त्रसमवेतं देवतार्थतया सङ्कल्पनमनुदेशः। &amp;lsquo;अन्यदन्यमनुदिशत्यन्नम्&amp;rsquo; (आश्व० गृ० ४।८)। अनुददाति=पश्चाद् ददाति। &amp;lsquo;रामश्चाप्यनुदिश्यताम्&amp;rsquo; (रा० ६।८९।३१)। &amp;lsquo;तामु धीरासो अनुदिश्य यजन्ते&amp;rsquo; (वा० सं० १।५८)। अनुदिश्य=उद्दिश्य। &amp;lsquo;नानदेश्यं भुञ्जीत&amp;rsquo; (आप० ध० १।१।२।२२)। अनदेश्यम् श्राद्धार्थं देवतार्थं वोद्दिष्टम्। &amp;lsquo;यथासंख्यमनुदेशः समानाम्&amp;rsquo; (पा० १।३।१०)। अनुदिश्यत इत्यनुदेशः। पश्चादुच्चार्यत इत्यर्थः। &amp;lsquo;यथादेवतमेवैनाः प्रतिगृह्णाति वायवे त्वा वरुणाय त्वेति यदेवमेता नानुदिशेत्&amp;rsquo; (तै० सं० ६।१।४।३०)। अनुदिशेत् अनुक्रमेण कीर्तयेत्।  दुष्  दुष् (दुष वैकृत्ये)। &amp;lsquo;अनुदुष्येयुरपरे पश्यन्तस्तव पौरुषम्&amp;rsquo; (भा० उ० १३४।५)। अनुदुष्येयुः=विकारं भजेरन्। भग्नोत्साहा जायेरन्, आत्मलाघवमनुभवेयुरित्यर्थः।  दृभ्  दृभ् (दृभी ग्रन्थे)। &amp;lsquo;द्व्यङ्गुलं समिधोऽतिहृत्यानुदृभन्निवाभिजुहोति&amp;rsquo; (शां० ब्रा० २।२)। अनुदृभन्=गुच्छकान् शृङ्खला वा निर्मिमाणः।  दृश्  दृश् (दृशिर् प्रेक्षणे)। &amp;lsquo;न च श्रेयोऽनुपश्यामि हत्वा स्वजनमाहवे&amp;rsquo; (गीता० १।३१)। नानुपश्यामि=आयत्यां न पश्यामि। &amp;lsquo;रथे विलग्नाविव चन्द्रसूर्यौ धनान्तरेणानुददर्श लोकः&amp;rsquo; (भा० वि० ५४।३०)। अनुददर्श=स्वल्पं ददर्श, कथं चिदवलुलोके। &amp;lsquo;न संसारोत्पन्नं चरितमनुपश्यामि कुशलम्&amp;rsquo; (भर्तृ० ३।३)। अनुर्व्याप्तौ। अनुपश्यामि=कार्त्स्न्येन पश्यामि।** &amp;lsquo;आददानं महेष्वासं सन्दधानं च सायकम्। विसजन्तं च कौन्तेयं नानपश्याम वै तदा&amp;rsquo; (भा० द्रोण ० १४६।४६-४७)। नानुपश्याम=नान्वपश्याम। अनुक्रमेण नादर्शाम। &amp;lsquo;सेनापतिः पुत्रमग्निमित्रं परिष्वज्यानुदर्शयति&amp;rsquo; (माल० ५)। अनुदर्शयति=वेदयति। &amp;lsquo;(महीं) स्फीतां राष्ट्रावृतां रामो वैदेहीमन्वदर्शयत्&amp;rsquo; (रा० २।४९।१२)। अनुक्रमेणादर्शयदित्यर्थ:। &amp;lsquo;सौभ्रात्रमनुदर्शयन्।&amp;rsquo; (सुमित्रानन्दवर्धनः) (रा० १।१।२५)। अनुदर्शयन्=विवृण्वन्, आविर्भावयन्। &amp;lsquo;पूर्वेषां पन्थानमनुदृश्य धीराः&amp;rsquo; (ऋ० १०।१३०।७)। अनुदृश्य=अन्वीक्ष्य। अनुशब्दः पथोऽतिक्रान्ततामाह। &amp;lsquo;इदं महर्षेर्वचनं महात्मनो यथावदुक्तं मनसाऽनुदृश्य च&amp;rsquo; (भा० शां २४०।३६)। अनुदृश्य=पर्यालोच्य। &amp;lsquo;अनसूयुरनद्रष्टा सत्कृतस्ते पुरोहितः&amp;rsquo; (रा० २।१००।११)। अनुद्रष्टा=उपकारकः। &amp;lsquo;जन्ममृत्युजराव्याधिदुःखदोषानुदर्शनम्&amp;rsquo; (गीता १३।८)। अनुदर्शनम्=साकल्येन दर्शनम्।**  दॄ  दॄ (दॄ विदारणे)। &amp;lsquo;आपस्तस्तम्भिरे चास्य (नृपस्य) समुद्रमभियास्यतः। सरितश्चान्वदीर्यन्त ध्वजभङ्गश्च नाभवत्&amp;rsquo; (भा० शां० २९।१४२)॥ अन्वदीर्यन्त=स्वयमेव बिभिदिरे आसां धाराः, येन ताः सुप्रतरा बभूवुः। &amp;lsquo;(सेनां) तां दीर्णामनुदीर्यन्ते योधाः शूरतरा अपि&amp;rsquo; (भा० भीष्म० ३।७६)। अनुदीर्यन्ते=विकीर्यन्ते।  द्रु  द्रु (द्रु गतौ)। &amp;lsquo;अन्वद्रवन्त तं पश्चाद् राजानः&amp;rsquo; (भा० उ० १५०।२)। अन्वधावन्नित्यर्थः। &amp;lsquo;ताभिः स बलवान्नादः क्रोशन्तीभिरनुद्रुतः। येन स्फीतीकृतो भूयस्तद्गृहं समनादयत्&amp;rsquo; (रा० २।६५।२६)॥ अनुद्रुतः=अनुसृतः=आवर्तितः। &amp;lsquo;अश्वेति विद्रुतमनुद्रवताऽश्वमन्यम्&amp;rsquo; (शिशु० ५।५९)। अनुद्रवता=अनुसरता=अनुधावता। &amp;lsquo;पञ्चहोतारं मनसाऽनुद्रुत्य&amp;rsquo; (भा० श्रौ० ८।१।१)। मनसाऽनुद्रुत्य मनसा जपित्वा। &amp;lsquo;पित्र्यमन्त्रानुद्रवणे आत्मालम्भेऽधमेक्षणे&amp;rsquo; (गो० गृ० १।३।१२) सूत्रटीकायां मुकुन्दशर्मकृतायां स्मृतिवचनम् । तत्रानुद्रवणमुच्चरणम् इति मुकुन्द०। &amp;lsquo;अथोत्तरमर्धर्चमनुद्रुत्य स्वाहा करोति&amp;rsquo; (श० ब्रा० ७।४।२।२६)। अनुद्रुत्य अनुक्रम्य उच्चार्य।  धा  धा (डुधाञ् धारणपोषणयोः)। &amp;lsquo;अथान्यान् (तण्डुलान्) हुतास्वाश्वत्थीषु (समित्सु) अनुदधीरन्&amp;rsquo; (लाट्या० श्रौ० ४।९।१४)। अनुशब्दः पश्चादर्थे। &amp;lsquo;अनु प्र येजे जन ओजो अस्य सत्रा दधिरे अनु वीर्याय&amp;rsquo; (ऋ० ६।३६।२)। अनुदधिरे=समीरयामासुः।  धाव्  धाव् (धावु गतिशुद्ध्योः)। &amp;lsquo;अन्वेकं धावसि पूयमानः&amp;rsquo; (ऋ० ९।९७। ५५)। अनुधावसि=अनुस्यन्दसे। &amp;lsquo;कच्चित्ते मन्त्रितो मन्त्रो न राष्ट्रमनुधावति&amp;rsquo; (रा० २।१०९।१३)। निर्भिन्नः सन् सर्वासु दिक्षु न प्रसरति, सर्वस्य विदितो न भवतीत्यर्थः। &amp;lsquo;रक्षांस्यमित्राननुधावत&amp;rsquo; (अथर्व० ११।१०।१)। शत्रूननुसरतोत्सारणायेत्याह। &amp;lsquo;ऋषीणां पुनराद्यानां वाचमर्थोऽनुधावति&amp;rsquo; (उत्तर० १।१०)। ऋषिभिराद्यैरुदितां वाचमनुरुध्यार्थास्त्वरितं सत्तां लभन्ते इत्युक्तं भवति। अनुसरति शैघ्र्येणेत्यक्षरार्थः। &amp;lsquo;वत्सलत्वाद्यथा धेनुः स्वपुत्रमनुधावति&amp;rsquo; (रा० २।२५।८)। पुत्रम् प्रति त्वरत इत्यर्थः। &amp;lsquo;मामिह वने ग्रस्यमानां… ग्रहेणानेन विजने किमर्थं नानुधावसि&amp;rsquo; (भा० वन० ६३।२३)। परित्राणार्थं किं नाभित्वरस इत्याह।  धी  धी (धीङ् आधारे)। &amp;lsquo;वनस्थमपि तापस्ये यस्त्वामनुविधीयते&amp;rsquo; (रा० ३।१६।३३)। अनुविधीयते=अनुकरोति।  ध्मा  ध्मा (ध्मा शब्दाग्निसंयोगयोः)। &amp;lsquo;ये द्रप्सा इव रोदसी धमन्त्यनु वृष्टिभिः&amp;rsquo; (ऋ० ८।७।१६)। अनुधमन्ति अभिवर्षन्तीत्यनर्थान्तरम्।  ध्यै  ध्यै (ध्यै चिन्तायाम्)। &amp;lsquo;नानुध्यायाद् बहूञ् छब्दान् वाचो विग्लापनं हि तत्&amp;rsquo; (श० ब्रा० १४।७।२।२३)। नानुध्यायात्=नानुध्यायेत्=नानुचिन्तयेत्। &amp;lsquo;मामनुध्याय भावेन&amp;rsquo; (भा० आदि० ८५।२९)। मां हृदयेन संततं चिन्तयेत्याह। &amp;lsquo;(पशव:) एतमालभ्यमानमनुध्यायन्ति&amp;rsquo; (काठसं० ३०।९)। कृपयन्ते, दयन्ते, अनुशोचन्तीति वार्थः। &amp;lsquo;अप वा अस्यैष धिष्णियो हीयते सोऽनध्यायति&amp;rsquo; (तै० सं० ३।१।३।६)। अनुध्यायति=कुप्यति, कोपस्तमाविशति। &amp;lsquo;प्रजानिषेकं मयि वर्तमानं सूनोरनुध्यायत चेतसेति&amp;rsquo; (रघु० १४।७०)। शिवमस्त्विति चिन्तयतेत्यर्थः। &amp;lsquo;अनुदध्युरनुध्येयम्&amp;rsquo; (रघु० १७।३६)। अनुध्यानमनुग्रह इत्युत्पलमाला। &amp;lsquo;या नः प्रीतिर्विरूपाक्ष त्वदनुध्यानसम्भवा&amp;rsquo; (कु० ६।२१)। अनुरत्र विशेषकृन्न। &amp;lsquo;सा त्वमम्ब स्नुषायामरुन्धतीव शिवानुध्यानपरा भव&amp;rsquo; (उत्तर० १)। इहापि तथैव। &amp;lsquo;नहि कार्यमनुध्याति नारी पुत्रवती सती&amp;rsquo; (भा० आदि० २३३।३१)। अनध्याति=अनुध्यायति=मनसि करोति। &amp;lsquo;अननध्यायिनं लोकं जयति&amp;rsquo; (ऐ० ब्रा० ३।४७)। अनुध्यायी=चिन्तितार्थप्रदायी, तस्य निषेधः, अननुध्यायी। &amp;lsquo;प्रेतो यन्तु व्याध्यः प्रानुध्याः प्रो अशस्तयः&amp;rsquo; (अथर्व० ७।११४।२)। अनुध्याः=अनुध्यानानि। इहानु शब्दो वैपरीत्ये प्रातिकूल्ये सामर्थ्याद् वर्तते। अनुध्यानमनिष्टचिन्तनम्। &amp;lsquo;वनवासमनुध्याय गृहाय प्रतिनेष्यति&amp;rsquo; (रा० २।९७।२२) अनुध्याय=विचिन्त्य। &amp;lsquo;कुपितो गार्हपत्य एनं यजमानं हिंसितुमनुध्यायति&amp;rsquo; (तै० ब्रा० २।१।४।३)। अनुध्यायति कामयते। &amp;lsquo;ततः स्वविद्यानुध्यानाद् यथावृत्तमवेत्य तत्&amp;rsquo; (कथा० ९०।१५७)। अनुध्यानं चिन्तनम्।  नद्  नद् (णद अव्यक्ते शब्दे)। &amp;lsquo;तथा च तेषां रुदतां महात्मनां दिशं च खं चानुननाद निःस्वनः&amp;rsquo; (रा० गोरेसिओ सं० २।१११।५३)। अनुननाद=व्याप। शब्दनक्रियाया निःस्वनेनैवोक्तत्वादनुना व्याप्तिरुच्यते। &amp;lsquo;पृथिवीं चान्तरिक्षं च सागरांश्चानुनादयन्&amp;rsquo; (भा० उ० १५१।७१)। अनुनादयन्=प्रतिध्वनयन्। &amp;lsquo;गुरुतरकलनूपुरानुनादम्&amp;rsquo; (शिशु० ७।१८)। अनुनादः प्रतिशब्दः प्रतिश्रुत्।  नम्  नम् (णम प्रह्वत्वे शब्दे च)। &amp;lsquo;अनु स्वधाव्ने क्षितयो नमन्त&amp;rsquo; (ऋ० ५।३२।१०)। स्वधावानमिन्द्रं प्रति प्रह्वीभूताः।  नाथ्  नाथ् (नाथृ नाधृ याच्ञोपतापैश्वर्याशीःषु)। &amp;lsquo;देव हंसावती राजसुता त्वामनुनाथति&amp;rsquo; (कथा० ७४।२२४)। अनुनाथति प्रार्थयते।  नी  नी (णीञ् प्रापणे)। &amp;lsquo;मान्यान् मानय विद्विषोप्यनुनय&amp;rsquo; (भर्तृ० २।७७)। विद्विट्स्वपि प्रीयस्व, तत्रापि प्रीतिमान् भवेत्याह। &amp;lsquo;अनुनेष्याम्यहं विद्यां स्वयं तुभ्यं व्रते कृते&amp;rsquo; (भा० आदि० १७०।४६)। अनुनेष्यामि=पश्चात् प्रापयिष्यामि। वितरीष्यामीत्यर्थः। &amp;lsquo;अनुनयति समर्थः खड्गदीर्घः करोयम्&amp;rsquo; (चारु० १।१४)। अनुनयति=प्रसादयति। &amp;lsquo;भवतोऽनुनयाम्येवं पुरू राज्येऽभिषिच्यताम्&amp;rsquo; (भा० १।३५२८)। अनुनयामि=सम्प्रार्थये। &amp;lsquo;प्रसीदन्तु भवन्तः पुरुं राज्येभिषिञ्चन्त्विति। न गच्छेम ऋषेर्भीता अनुनेष्यन्ति तं नृपम्&amp;rsquo; (रा० १।८।२०)। &amp;lsquo;अनु द्वा जहिता नयोऽन्धं श्रोणं च वृत्रहन्&amp;rsquo; (ऋ० ४।३०।१९)। अन्वनयः=अन्वगच्छः=सहचरोऽभूः। &amp;lsquo;तं रजिष्ठमनु नेषि पन्थाम्&amp;rsquo; (ऋ० १।९१।१)। रजिष्ठम्=ऋजिष्ठम्। ऋजुतमेन पथा नयसीत्यर्थः। &amp;lsquo;गङ्गां चानुनयन्ति स्म दुहितृत्वे महात्मनः&amp;rsquo; (रा० १।४३।३७)। अनुनयन्ति=प्रापयन्ति। गङ्गां चापि नयन्तीति पाठान्तरम्। &amp;lsquo;अनुनीयमानो दुर्बुद्धिरनुनेतुं न शक्यते&amp;rsquo; (हरि० १।२०।६६)। अनुनीयमानः=प्रसाद्यमानः। &amp;lsquo;विग्रहाच्च शयने पराङ्मुखीर्नानुनेतुमबलाः स तत्त्वरे&amp;rsquo; (रघु० १९।३८)। उक्तोऽर्थः। &amp;lsquo;अनुनीता त्वमस्माभिश्चिरं सान्त्वेन मैथिलि। न च नः कुरुषे वाक्यम्&amp;rsquo; (रा० ५।२५।३५)। अनुनीता=आनुकूल्याय प्रेरिता। &amp;lsquo;पादास्त एव शशिनः सुखयन्ति गात्रं संरम्भरूक्षमिव सुन्दरि यद् यदासीत्। त्वत्सङ्गमेन तत्तदिवानुनीतम्&amp;rsquo; (विक्रम० ३।२०)। &amp;lsquo;ततः प्राचेतसोऽसिक्न्यामनुनीतः स्वयम्भुवा।&amp;rsquo; (भा० पु० ६।६।१)। अनुनीतः=आनुकूल्यं नीतः। &amp;lsquo;स चानुनीतः प्रणतेन पश्चात्&amp;rsquo; (रघु० ५।५४)। अनुनीतः=शमितः, समाहितः। &amp;lsquo;अनुनीता हि भीष्मेण द्रोणेन विदुरेण च। न व्यवस्यन्ति पाण्डूनां प्रदातुं पैतृकं वसु&amp;rsquo; (भा० वि० ३।११)॥ अनुनीताः=सामवचनैः प्रयुक्ताः। &amp;lsquo;कथं नु शक्योऽनुनयो महर्षेर्विश्राणनादन्यपयस्विनीनाम्&amp;rsquo; (रघु० २।५४)। अनुनयः क्रोधापनयः। &amp;lsquo;प्रकृतिवक्रः स कस्यानुनयं ग्रहीष्यति&amp;rsquo; (शा० ४)। अनुनयः क्षमाप्रार्थना। &amp;lsquo;विविधैरनुतप्यन्ते दयितानुनयैर्मनस्विन्यः।&amp;rsquo; (विक्रम० ३।५)। अनुनयैः प्रसादनयत्नैः, सामप्रयोगैः। &amp;lsquo;भद्र प्रियं नः किन्तु त्वदभिप्रायापरिज्ञानान्तरितोऽयमस्मदनुनयः&amp;rsquo; (मुद्रा० २)। अनुनयः=प्रणयः, याच्ञा। &amp;lsquo;तुल्यदुःखोऽब्रवीद्भ्राता लक्ष्मणोऽनुनयं वचः&amp;rsquo; (रा० ४।२७।३३)। अनुनयमानुकूल्यसम्पादकम्, अनुनेतृवचनम्। कर्तर्यच्। &amp;lsquo;अदत्तानुनयो युद्धे यदि त्वं पितृभिर्मम&amp;rsquo; (भा० आश्व० ८२।७)। अनुनयः शिक्षा। अनुशब्दो वेरर्थे। अनुनयो विनय इत्यनर्थान्तरम्। &amp;lsquo;इति ते दर्शनं यच्च तत्राप्यनुनयं शृणु&amp;rsquo; (भा० वन० १८३।७)। अनुनयः सिद्धान्त इति नीलकण्ठः। भजते कुपितो प्युदारधीरनुनीतिं नतिमात्रकेण सः। अनुनीतिं भजते प्रसादाभिमुखो भवतीत्यर्थः। &amp;lsquo;अनुनेयानि जल्पन्तमनयान्नान्वपद्यत&amp;rsquo; (भा० द्रोण ८५।२५)। अनुनेयानि वचनानि=अनुकूलयितुं प्रवृत्तानि वचांसि। &amp;lsquo;अहं तु तान् शितैर्बाणैरनुनीय रणे बलात्&amp;rsquo; (भा० उ० ३।१२)। अनुनीय=अनुकूलान्सम्पाद्य। वशे कृत्वेत्यर्थः। &amp;lsquo;उरुं नो लोकमनुनेषि विद्वान्&amp;rsquo; (शां० ब्रा० २५।७)। बृहन्तं लोकं नो नयेत्याह। अनुशब्दो नार्थे विशेषं करोति। &amp;lsquo;स्त्रियमनुनयतीत्थं व्रीडमानां विलासी&amp;rsquo; (शिशु० ११।३७)। अनुनयति अङ्गीकारयति। &amp;lsquo;उवाच रामः परवीरहन्ता स्ववेक्षितं सानुनयं च वाक्यम्&amp;rsquo; (रा० ४।३१।५)। सानुनयं सप्रसादम् इति रामानुजीयम्।  नु  नु (णु स्तुतौ)। &amp;lsquo;शतैनमन्वनोनवुः&amp;rsquo; (ऋ० १।८०।९)। अन्वनोनवुः=अनुक्रमेण पुनः पुनरस्तुवन्। &amp;lsquo;त्वामिद्धि त्वायवोऽनुनोनुवतश्चरान् सखाय इन्द्र कारवः&amp;rsquo; (ऋ० ८।९२।३३)। अनुनोनुवतः=अनुक्रमेण पुनः पुनः स्तुवन्तः। अनुपूर्वान्नौते र्यङ्लुगन्ताच्छतरि रूपम्। चरान् इति लेटि। परिचरन्त्वित्यर्थः।  नृत्  नृत् (नृती गात्रविक्षेपे)। &amp;lsquo;पश्य लक्ष्मण नृत्यन्तं मयूरमनुनृत्यति। मयूरी&amp;rsquo; (रा० ३।७९।१५)। अनुनर्तनं पश्चान्नर्तनम्। &amp;lsquo;तथैनमन्वनृत्यन्त देवकन्याः&amp;rsquo; (भा० शल्य० ४४।१९)। एनमन्वनृत्यन्त=अस्य पुरोऽनृत्यन्।  पच्  पच् (डुपचष् पाके)। &amp;lsquo;अन्तः समुद्रेऽनुपचन् स्वधातून्&amp;rsquo; (भा० पु० ८।५।३५)। अनुपचन्=अनुक्रमेण (मन्दमन्दम्) पचन्। &amp;lsquo;शुभानामशुभानां च नेह नाशोस्ति कर्मणाम्। प्राप्य प्राप्यानुपच्यन्ते क्षेत्रं क्षेत्रं तथा तथा&amp;rsquo; (भा० आश्व० १८।१)॥ अनुपच्यन्ते=अनुक्रमेण फलानि प्रसुवते। शनैर्विपच्यन्त इत्यर्थः।  पठ्  पठ् (पठ व्यक्तायां वाचि)। &amp;lsquo;कृतानुपाठाः स्वापत्यैः प्राह्णे लोकानहासयन्&amp;rsquo; (राज० ८।१०१)। अनुपाठः स्वाध्यायः। &amp;lsquo;आत्मनाऽनुपठेत्&amp;rsquo; (सुश्रुत० १।१३।४)। अनुपठेत्=पाठमावर्तयेत्। &amp;lsquo;यत्तत्र गुरुणा प्रोक्तं शुश्रुवेऽनुपपाठ च&amp;rsquo; (भा० पु० ७।५।३)। गुरुमनुकुर्वन्पश्चात्पपाठेत्यर्थः। &amp;lsquo;श्रुतोऽनुपठितो ध्यातः&amp;rsquo; (भा० पु० ११।२।१२)। अनुपठितोऽसकृत् पठितः।  पत्  पत् (पत्लृ गतौ)। &amp;lsquo;न यत्र प्रत्याशामनुपतति नो वा विरहयति (चेतः)&amp;rsquo;। (मालती० ८।९)। अनुपतति=अनुबध्नाति। &amp;lsquo;अनुपतति रजनीं पूर्वसन्ध्या&amp;rsquo; (शिशु० ११।४०)। अनुयातीत्यर्थः। &amp;lsquo;रजश्चाश्वोद्धूतं पतति नानुपतति&amp;rsquo; (प्रतिमा० ३।२)। नानुपतति=पृष्ठतो न पतति। &amp;lsquo;धर्ममन्वपतद् द्रुतम्&amp;rsquo; (कथा० ७।८९)। अन्वपतत्=अन्वसरत्=अन्वतिष्ठत्।** &amp;lsquo;खमेवानुपतन्&amp;rsquo; (भा० पु० ३।११।५)। खमुत्पतन्निति विवक्षति। &amp;lsquo;मुहुरनुपतति स्यन्दने दत्तदृष्टिः&amp;rsquo; (शा० १।७)। अनुपतति=अनुसारं कुर्वति (स्यन्दने)। &amp;lsquo;कथमनुपतत एव प्रयत्नप्रेक्षणीयः संवृत्तः&amp;rsquo; (शा० १)। अनुपततः=(मम)। &amp;lsquo;मदनुपातिनामेष पन्थाः&amp;rsquo; (दशकु०)। ममास्कन्तॄणाम्, मदाक्रमणकारिणाम् इत्याह। &amp;lsquo;प्राग्वीराननुपत्य&amp;rsquo; (मालती० ८।९)। अनुपत्य=आक्रम्य। &amp;lsquo;सर्पव्यालत्रासनार्थं गोचरानुपातज्ञानार्थं च त्रस्नूनां घण्टातूर्यं च बध्नीयुः&amp;rsquo; (कौ० अ० २।२९।२२)। अनुपातः संचारः। &amp;lsquo;पृष्ठतो भग्नरक्षा भग्नानुपातः&amp;rsquo; (कौ० अ० १०।५।५३)। अनुपातः=अनुसारः।  पद्  पद् (पद गतौ)। &amp;lsquo;तं तु विश्वामित्रोऽन्वपद्यत&amp;rsquo; (भा० आदि० १७६।१५)। अन्वपद्यत। उपैदित्यर्थ इत्यधिकं पाठ्यम्। &amp;lsquo;वल्मीकभूतं शाम्यन्तमन्वपद्यत भामिनी&amp;rsquo; (भा० विराट० २१।१०)। अनुसृतवतीत्याह। &amp;lsquo;वसुधामन्वपद्येतां वातनुन्नाविव द्रुमौ&amp;rsquo; (भा० द्रोण० ९३।२४)। भूमिमगच्छताम्, भूमौ न्यपतताम्। &amp;lsquo;अन्वपद्यन्त सहसा पुरुषा देवदर्शिनः।&amp;rsquo; अन्वपद्यन्त=अन्वगच्छन्। &amp;lsquo;हत्वा श्रुतायुधं वीरं धरणीमन्वपद्यत&amp;rsquo; (भा० द्रोण० ९२।५५)। अन्वपद्यत=अपतत्, न्यपतत्, अवापतत्। &amp;lsquo;अहमक्षानन्वपद्यं जिहीर्षन्राज्यं सराष्ट्रं धृतराष्ट्रस्य पुत्रात्&amp;rsquo; (भा० वन० ३४।३)। अक्षानन्वपद्यम्=अक्षेषु प्रावर्ते। &amp;lsquo;अन्वपद्यत तद्वाक्यं भ्रातुर्ज्येष्ठस्य धीमतः&amp;rsquo; (भा० महाप्र० १।४)। अन्वपद्यत=अन्वरुध्यत=अन्वमन्यत। &amp;lsquo;अन्वपद्यन्त ते सर्वे भोजवॄष्ण्यन्धकास्तदा&amp;rsquo; (भा० आदि० २२०।३२)। अनुमोदितवन्त इत्यर्थः। &amp;lsquo;ते मां शरणमापन्नां नान्वपद्यन्त पाण्डवाः&amp;rsquo; (भा० वन० १२।७१)। नान्वपद्यन्त=नान्वगृह्णन्। &amp;lsquo;पुत्रौ दृष्ट्वा सुसंभ्रान्ता नान्वपद्यत किंचन&amp;rsquo; (भा० आदि० १३६।२९)। नान्वपद्यत=न प्रत्यपद्यत, नाचरत्। &amp;lsquo;उतथ्यस्य यवीयांस्तु ममतामन्वपद्यत&amp;rsquo; (भा० आदि० १०४।१०)। तत्रान्वरज्यत, तामकामयत। &amp;lsquo;हिमवान् वा महाशैलः समुद्रो वा महोदधिः। महत्त्वान्नान्वपद्येतां नभसो नान्तरं तथा&amp;rsquo; (भा० शां० १२६।१३)। अन्वपद्येताम्=अभ्रंशेताम्। पदिरिह पतने वर्तते। &amp;lsquo;जितमित्येव तानक्षान् पुनरेवान्वपद्यत&amp;rsquo; (भा० सभा० ६५।४५)। अन्वपद्यत=आसेवत, उपाचरत्, व्यवाहरत्।  पा  पा (पा पाने)। &amp;lsquo;उष्णोदकं वा मद्यं वा शृतं वाऽनुपिबेत् पयः&amp;rsquo; (का० सं० कल्प० लशुन० श्लो० ५१)। अनुपिबेत्=औषधसेवनादनन्तरं पिबेत्। &amp;lsquo;एताभिर्वा इन्द्रस्तृतीयसवनमन्वपिबत्&amp;rsquo; (ऐ० ब्रा० ३।३८)। &amp;lsquo;कल्माषान्भक्षयेन्मधु चानुपिबेत्&amp;rsquo; (सुश्रुत० ३।७७।४)। &amp;lsquo;मधु पीत्वा रसवत् कथं नु मे। अनुपास्यसि बाष्पदूषितं परलोकोपनतं जलाञ्जलिम्&amp;rsquo; (रघु० ८।६७)। उक्तोऽर्थः। भेषजेन सह पश्चाद्वा यत्किंचिन्मधुरादि पीयते तदनुपानम्। हन्तानुपानम्। &amp;lsquo;इत्यु्च्छिष्टं वै मे पीतं स्यात्&amp;rsquo; (छां० उ० १।१०।३)। इह संनिहितं पानीयमनुपानशब्देनोच्यते।  पाल्  पाल् (पा+लुक् चुरादिः)। &amp;lsquo;बालदायादिकं रिक्थं तावद्राजाऽनुपालयेत्&amp;rsquo; (मनु० ८।२७)। अनुपालयेत्=सततं रक्षेत्, स्वसकाशे रक्षितं स्थापयेत्।  पुष्  पुष् (पुष पुष्टौ)। &amp;lsquo;अनु वीरैरनु पुष्यास्म गोभिरन्वश्वैरनु सर्वेण पुष्टैः&amp;rsquo; (वा० सं० २६।१९)। अनुशब्दो व्याप्तिवचन इह पोषणक्रियाया अविच्छेदमाह। &amp;lsquo;सुग्रीवस्य नदीनां च प्रसादमनुपालयन्&amp;rsquo; (रा० ४।२८।६३)। अनुपालयन् प्रतिपालयन्।  पृच्  पृच् (पृची सम्पर्के)। &amp;lsquo;गात्रानुपृक्तेन शुकप्रभेण नारीव लाक्षोक्षितकम्बलेन&amp;rsquo; (रा० ४।२८।२४)। अनुपृक्तेन सम्पृक्तेन।  प्लु  प्लु (प्लुङ् गतौ)। &amp;lsquo;इदमन्यतो वानरद्वयमार्यस्य पाणिग्राहमिव संश्रयादनुप्लवते&amp;rsquo; ( )। अनुगच्छति, अनुधावतीत्याह। &amp;lsquo;अनुगा वायवो वान्ति तथाभ्राणि वयांसि च। अनुप्लवन्ति मेघाश्च तथैवेन्द्रधनूंषि च&amp;rsquo; (भा० भीष्म० ३।७३)॥ आनुकूल्येन संचरन्तीत्यर्थः। &amp;lsquo;तं… त्रिपर्वाणस्तापा अनुप्लवन्ते (यो० भा० २।१५)। अनुप्लवन्ते=अनुगच्छन्ति, अनुबध्नन्ति। &amp;lsquo;अनुप्लवन्तो मेघाश्च तथादित्यरश्मयः&amp;rsquo; (भा० शां० १०२।६)। अनुप्लवन्तः=अनुगच्छन्तः=आनुकूल्येन वर्तमानाः। &amp;lsquo;यश्चाधर्मं चरेल्लोभात्कामक्रोधावनुप्लवन्&amp;rsquo; (भा० शां० २१२।७)। अनुप्लवन्=अनुप्लवमानः=अनुगच्छन्। वश्यो भवन्। कामक्रोधवक्तव्यः सन् इत्यर्थः। &amp;lsquo;जिघांसवः शीघ्रमनुप्लुतास्तम् (पाण्डवविजये)। अनुप्लुताः=अनुद्रुताः=अनुधाविताः। &amp;lsquo;सानुप्लवः प्रभुरपि क्षणदाचराणाम्&amp;rsquo; (रघु० १३।७५)। अनुप्लवः सहायो वा भवत्यनुगो वा। &amp;lsquo;सानुप्लवाः क्वापि यातास्त्रिमूर्धखरदूषणाः&amp;rsquo; (महावीर० ७।१९)। उक्तोऽर्थः। &amp;lsquo;समुह्यानुप्लवैरुह्यमानाः प्राणावनार्थिनः।&amp;rsquo; (१४।३२)। &amp;lsquo;इतरं तु …बाह्याध्यात्मिकोभयनिमित्तास् त्रिपर्वाणस्तापा अनुप्लवन्ते&amp;rsquo; (यो० सू० २।१५ भा०)। अनुप्लवन्ते व्याप्नुवन्ति।  बन्ध्  बन्ध् (बन्ध बन्धने)। &amp;lsquo;यां मृतायानुबध्नन्ति कूद्यं पदयोपनीम्&amp;rsquo; (अथर्व० ५।१९।१२)। &amp;lsquo;राष्ट्र एव विशमनुबध्नाति&amp;rsquo; (तै० ब्रा० १।८।३।२)। उभयत्रानुशब्दो धात्वर्थे विशेषं न करोति। &amp;lsquo;उभयोरपि राजेन्द्र सम्बन्धेनानुबध्यताम्। इक्ष्वाकुकुलम्…&amp;rsquo; (रा० १।७२।८)। इहापि तथैव। &amp;lsquo;सीमन्तं निजमनुबध्नती कराभ्याम्&amp;rsquo; (शिशु० ८।६९)। अनुबध्नती=बध्नती। अनुशब्दो धात्वर्थानुवादी। &amp;lsquo;तथा ते वृषल विक्षेपो भूयाद्यथा हिंसामनुबध्नातीति हिंसायां प्रतेश्च&amp;rsquo; (६।१।१४१) सूत्रे प्रतिस्कीर्णं हं ते वृषल भूयादित्युदाहरणं व्याचक्षाणस्य वृत्तिकारस्य वचनम्। अनुबध्नातिरत्र जननेन समानाभिधेयः। भारतेप्यत्रार्थे प्रयोगः- &amp;lsquo;अहो ममोपरि विधेः संरम्भो दारुणो महान्। नानुबध्नाति कुशलं कस्येदं कर्मणः फलम्&amp;rsquo; (भा० वन० ६५।३१)॥ &amp;lsquo;न शिष्याननुबध्नीत&amp;rsquo; (भा० पु०)। &amp;lsquo;तथा चानुबध्यमानस्तां बकुलमालामात्मनः कण्ठादवतार्य दत्तवान्&amp;rsquo; (मालती० प्रथमाङ्के माधवोक्तिः)। अनुबध्यमानः साग्रहं प्रार्थ्यमानः। &amp;lsquo;भूयो भूयश्चानुबध्यमाना दुःखेन कथं कथमप्याचक्षते&amp;rsquo; (हर्ष० पञ्चमे उच्छ्वासे)। प्रेर्यमाणा अनुयुज्यमाना इत्यर्थः। &amp;lsquo;मनुष्येण शौटीर्यमनुबध्नता&amp;rsquo; (रा० ५।७१।६)। दर्पं शौर्यं वाऽऽविष्कुर्वतेत्याह। &amp;lsquo;पुनः पुनश्चानुबध्यमाना&amp;rsquo; (का०)। सनिर्बन्धं पृच्छ्यमाना। सत्योऽयमाभाणकः सम्पत्सम्पदमनुबध्नाति विपद्विपदम्। नैरन्तर्येणानुसरतीत्यर्थः। &amp;lsquo;ते च विकाराः परस्परमनुवर्तमानाः कदाचिदनुबध्नन्ति कामादयो ज्वरादयश्च&amp;rsquo; (चरक० वि० ६।८)। अनुबध्नन्ति=सम्बध्यन्ते अनुगच्छन्ति। &amp;lsquo;न तत्सुनीतं हि वदन्ति तज्ज्ञा यन्नानुबध्नन्ति यशःसुखार्थाः&amp;rsquo; (अवदा० सुतजा० श्लो० ५५)। यत्सुनीतं सुनयं यशःसुखार्थाः फलमिति नानुसरन्तीत्याह। &amp;lsquo;भङ्गेऽपि हि मृणालानामनुबध्नन्ति तन्तवः&amp;rsquo; (हितोप० १।९१)। संलग्ना भवन्तीत्यर्थः। &amp;lsquo;तेषु किं भवतः स्नेहमनुबध्नाति मानसम्&amp;rsquo; (मार्क० पु०)। अनुबध्नाति=धत्ते। &amp;lsquo;को नु खल्वयमनुबध्यमानस्तपस्विनीभ्यामबालसत्त्वो बालः&amp;rsquo; (शा० ७)। अनुबध्यमानः=अव्यवहितमनुस्रियमाणः। &amp;lsquo;मधुकरैः फलेरनुबध्यमानम्।&amp;rsquo; (का०)। &amp;lsquo;दिष्ट्या तावदयमनङ्गो मामिव तमप्यनुबध्नाति&amp;rsquo; (का०)। &amp;lsquo;अनुबध्नता तुरगमुखमिथुनम्&amp;rsquo; (का०)। अनुबध्नता=आसादयितुमनुसरता। &amp;lsquo;अथान्वबध्नान्मां वेगात् पटुश्वसितसन्ततिः&amp;rsquo; (बृ० श्लो० सं० ६।१९)। अन्वबध्नात् अन्वसरत्। &amp;lsquo;प्रातरारभ्य मामनुबध्नन् किष्किन्धायाः प्रस्थाप्य प्रतिनिवृत्तः&amp;rsquo; (महावीर० ५)। तदेवानुबध्यतां तपः। सन्तायताम्, अविच्छेदेन चर्यतामित्यर्थः। &amp;lsquo;चक्षुरसीत्यनुबध्नीयात्&amp;rsquo; (गो० गृ० ३।४४।२२)। चक्षुरसीति मन्त्रं पश्चादुच्चारयेदित्यर्थः। &amp;lsquo;चिकित्सेदनुबन्धे तु सति हेतुविपर्ययम्&amp;rsquo; (अ० हृ० सूत्र० ८।२३)। अनुबन्धः सातत्यं नैरन्तर्यम्। &amp;lsquo;शृङ्गारस्याङ्गिनो यत्नादेकरूपानुबन्धवान्&amp;rsquo; (ध्वन्या २।१४)। उक्तोऽर्थः। &amp;lsquo;बाष्पं कुरु स्थिरतया विरतानुबन्धम्&amp;rsquo; (शा० ४)। अनुबन्धः प्रवाहः। &amp;lsquo;मुच्यतां देवि शोकानुबन्धः&amp;rsquo; (का०)। अनुबद्धः सन्ततः शोक इत्यर्थः। &amp;lsquo;विरम विरम वह्ने मुञ्च धूमानुबन्धम्&amp;rsquo; (रत्ना० ४।१६)। &amp;lsquo;सानुबन्धाः कथं न स्युः सम्पदो मे निरापदः&amp;rsquo; (रघु० १।६४)। सानुबन्धाः=निरन्तराः=अव्यवहिताः=सानुस्यूतयः। &amp;lsquo;अयं सोऽर्थोऽनर्थानुबन्धः संवृत्तः&amp;rsquo; (विक्रम० ५)। अनिष्टपरम्परागामीत्यर्थः। &amp;lsquo;रामं स्थापयता राज्ये सानुबन्धा हता ह्यसि&amp;rsquo; (रा० २।७।२९)। अनुबन्धः पुत्त्रादिपरिकरः। &amp;lsquo;सानुबन्धो विनङ्क्ष्यसि&amp;rsquo; (भा० पु० ८।१५।३१)। सानुबन्धः=सान्वयः। अनुबन्धो वंशसन्तानः। &amp;lsquo;तेन पापानुबन्धेन वचनं न प्रतीच्छता&amp;rsquo; (रा० १।३३।४)। **अनुबन्धोऽभिनिवेशः। पापानुबन्धेन=अधर्माभिनिविष्टेन चित्तेन। ** &amp;lsquo;एतस्येदशेन दर्शनेन मे कीदृशो हृदयानुबन्धः&amp;rsquo; (शा०)। हृदयानुबन्धः=हृदयसमवस्था। विषयप्रयोजनाधिकारिसम्बन्धा अनुबन्धाः। इदमेवानुबन्धचतुष्टयमित्याख्यया प्रथते। प्रकृतिप्रत्ययादिषु वर्तमान इत्संज्ञको वर्णो व्याकरणशास्त्रेऽनुबन्ध इति व्यपदेशं भजते। स च परिनिष्ठिते प्रयोगार्हे शब्दे न श्रूयते। कार्यविशेषायोपात्तः सद्यो लुप्यते। &amp;lsquo;रिपुराप पराभवाय मध्यं प्रकृतिप्रत्यययोरिवानुबन्धः&amp;rsquo; (किरात० १३।१९)। पराभवो नाशः। मुख्यानुयायिनमप्रधानमप्यर्थमनुबन्धशब्दो वक्ति-यथा &amp;lsquo;खे यथा निपतत्युल्का उत्तरान्ताद् विनिःसृता। दृश्यते सानुबन्धा च&amp;rsquo; (रा० ५।१।६३)। इत्यत्र। &amp;lsquo;मूर्च्छानुबन्धा विषमज्वराः&amp;rsquo; (सुश्रुते)। विषमज्वरेषु मूर्छा सहचारिणी भवतीत्याह। &amp;lsquo;सानुबन्धा विनङ्क्ष्यन्ति पौराश्चैवेति नः श्रुतम्&amp;rsquo; (भा० आदि० १२८।१०)। उक्तोऽर्थः। &amp;lsquo;भूमेः सुतां भूमिभृतोऽनुबन्धात्&amp;rsquo; (विश्वगुणा०)। अनुबन्धः सम्बन्धः। &amp;lsquo;आत्मदोषानुबन्धेन&amp;rsquo; (का०)। अनुबन्धः फलम्। &amp;lsquo;अनुबन्धमजानन्तः कर्मणामविचक्षणाः&amp;rsquo; (रा० ३।५१।२६)। अनन्तरोदीरित एवार्थः। &amp;lsquo;नार्थानां प्रकृतिं वेत्सि नानुबन्धमवेक्षसे&amp;rsquo; (भा० वि० ४९।१) &amp;lsquo;अर्थानारभते बालो नानुबन्धमवेक्षते&amp;rsquo; (भा० सभा० १५।१४)। &amp;lsquo;निहत्य च मुदा युक्तः सोऽनुबन्धं न दृष्टवान्&amp;rsquo; (भा० शां० १७२।३)। &amp;lsquo;त्रिवर्गे त्रिविधा पीडा ह्यनुबन्धस्तथैव च&amp;rsquo; (भा० आदि० १४०।६९)। अनुबन्धः फलम्। &amp;lsquo;केवलं वीर्यमत्तेन नानुबन्धो विचारितः&amp;rsquo; (रा० ६।४०।४)। परिणतिविधारितेत्याह। &amp;lsquo;अनुबन्धानपेक्षेत सानुबन्धेषु कर्मसु&amp;rsquo; (भा० उ० ३४।८)। सानुबन्धानि कर्माणि=साभिप्रायाणि=साभिसन्धि कृतानि। &amp;lsquo;अनुबन्धं च सम्प्रेक्ष्य विपाकं चैव कर्मणाम्&amp;rsquo; (भा० उ० ३४।८)। उक्तोऽर्थः। &amp;lsquo;अनुबन्धं परिज्ञाय देशकालौ च तत्त्वतः&amp;rsquo; (मनु० ८।१२६)। अनुबन्धोभिप्राय इति वर्तमाना अचिरातीता वा सम्प्रदायानभिज्ञा विवरीतारः। कुल्लूकस्त्वाह-पुनः पुनरिच्छातोऽपराधकरणमनुबन्ध इति। &amp;lsquo;पुरुषशक्त्यपराधानुबन्धविज्ञानाद् दण्डनियोगः&amp;rsquo; (गौ० ध० सू० २।४।४८)। अनुबन्धोऽभ्यास इति हरदत्तः। एतेन कुल्लूकोक्तं समर्थनां लभते। &amp;lsquo;यदग्रे चानुबन्धे च सुखम्&amp;rsquo; (गीता १८।३९)। अनुबन्धे पर्यन्ते। &amp;lsquo;विरात्रे चागतं कस्मात्कोऽनुबन्धश्च तेऽभवत्&amp;rsquo; (भा० सावित्री०)। अनुबन्धः=प्रतिबन्धः। &amp;lsquo;अनुबन्धेन पुष्पाणाम्&amp;rsquo; (रा० ५।३।४३-४४)। अनुबन्ध उद्गमः। &amp;lsquo;न बन्धुष्वनुबन्धस्ते&amp;rsquo; (भा० शां० ३२६।४९)। अनुबन्ध आसक्तिः। &amp;lsquo;तेनानुबन्धं मन्यते धार्तराष्ट्रः शक्यं हर्तुं पाण्डवानां ममत्वम्&amp;rsquo; (भा० उ० २६।२४)। बध्नातीति बन्धो राज्यादिः, तमनुसत्य वर्तमानं पाण्डवानां ममत्वम् इत्येवं विवृणुते नीलकण्ठः। &amp;lsquo;अथानुबन्धं कुर्वीत स रोगी च बली भवेत्&amp;rsquo; (का० सं० चि० मदा० श्लो० ४९)। &amp;lsquo;अनुबन्धपरे जन्तावसंसक्तेन चेतसा&amp;rsquo; (यो० वा० ५।७७।१३)। अनुबन्ध आनुलोम्यम्। मुख्यानुयायी शिशुरप्यनुबन्ध इत्याभिधानिकाः। अनुबन्धी तु हिक्कायां तृष्णायामपि योषिति इति मेदिनी। अनुबन्धिका गात्रसन्धिपीडा भवति, तथा च हर्षचरिते चतुर्थे उच्छ्वासे कवेः प्रयोगः-अनुबद्धमनुबन्धिकाभिः। &amp;lsquo;अपि त्वदर्पितवारिसंभृतं प्रवालमासामनुबन्धि वीरुधाम्&amp;rsquo; (कु० ५।३४)। अनुबन्धोऽस्यास्तीत्यनुबन्धी नैरन्तर्यवान्। अविघ्न इत्यर्थः। &amp;lsquo;आर्यासहायमहमद्य गुरु दिदृक्षुः प्राप्तोस्मि तुष्टहृदयः स्वजनानुबद्धः&amp;rsquo; (प्रतिमा० ७।३)। अनुबद्धोऽनुगतः। &amp;lsquo;अनुबद्धमनुबन्धिकाभिः&amp;rsquo; (हर्ष ० ५)। अनुबद्धमनुगतं व्याप्तम्। &amp;lsquo;रामवित्रासितान्सर्वाननुबद्धानिवेषुभिः&amp;rsquo; (रा० ४।१९।७)। अनुबद्धान्=अनुसृतान्। &amp;lsquo;सखीजनानुबद्धां कथाम्&amp;rsquo; (दशकु०)। सखीसक्तां सखीसम्बद्धाम्। &amp;lsquo;अनुबद्धमुग्धकाकलीहसितम्।&amp;rsquo; (उत्तर० ३)। &amp;lsquo;अनुबद्धदिवसयुद्धपरिश्रान्तः&amp;rsquo; (प्रतिज्ञा० १)। अनुबद्धमविरतम्। &amp;lsquo;भर्ता शङ्कितो देवीं पुनरप्यनुबन्द्धुं प्रवृत्तः&amp;rsquo; (मालविका १)। निर्बन्धेन प्रष्टुमित्यर्थः। गौरनुबन्ध्योऽजोऽग्नीषोमीयः। वधार्थं बन्ध्योऽनुबन्ध्यः। कर्मणि ण्यत्। &amp;lsquo;अनुबन्ध्येति स्त्रियां टाबन्तस्तल्लक्षणां गामाह—यथा नियोगधर्मो नानुबन्ध्यावधोपि वा इति याज्ञवल्क्ये (२।११७)। मिताक्षरायामुद्धृतमन्यदीयं वचः। अनुबन्ध्यो मुख्यः, यथानु्बन्ध्यो रोगो धातुर्वा।** &amp;lsquo;विषयेच्छानुबन्धिन्यो निसर्गात्प्राणिनां धियः&amp;rsquo; (वा० कामसू० टी०)। विषयाप्त्यभिलाषानुसारिण्य इत्यर्थः। &amp;lsquo;दुःखं दुःखानुबन्धि&amp;rsquo; (विक्रम० ४)। दुःखेन संसक्तं दुःखान्तरमित्यर्थः। &amp;lsquo;गुणा गुणानुबन्धित्वात्तस्य सप्रसवा इव&amp;rsquo; (रघु० १।२२)। अनुबन्धित्वात् सहचारित्वात्। गुणा गुणान्तरैः (विरुद्धैः) संसृज्यन्त इत्यत इत्यर्थः। &amp;lsquo;नीलकण्ठकेकानुबन्धिना मन्द्रहुङ्कृतेन मामनुमन्यते&amp;rsquo; (मालती० ९)। केकानुबन्धिना=केकामिश्रितेन। &amp;lsquo;सुखानुबन्धी&amp;rsquo; (सुश्रुत० १।४७।८)। सुखसंवित्तिजनकः। &amp;lsquo;रोग एष सुदुस्तरो वर्षगणानुबन्धी&amp;rsquo; (सुश्रुत० १।२८७।१६)। बहुवर्षाणि भावीत्याह। वर्षपूगमभिव्याप्य स्थातेत्यर्थः। &amp;lsquo;प्रविशन्त्यपि हि स्त्रियश्चितामनुबध्नन्त्यपि मुक्तजीविताः&amp;rsquo; (सौन्दर० ८।४२)। अनुबध्नन्ति अनुसरन्ति। &amp;lsquo;साधु वादिनी सती किमिदमशोभनमभिधत्स इति कथामनुबध्नाति&amp;rsquo; (का० सू० ५।४।२६)। अनुबध्नाति, अनुसन्तनोति, प्रवर्तयति। &amp;lsquo;प्रतिस्कीर्णं हं ते वृषल भूयात्, तथा ते वृषल विक्षेपो भूयाद्यथा हिंसामनुबध्नाति&amp;rsquo; (पा० ६।१।१४ सूत्रे वृत्तौ)। हिंसां फलतीत्याह। &amp;lsquo;अनुबन्धः खलु सः। यः कर्तारमवश्यमनुबध्नाति कार्यादुत्तरकालं कार्यनिमित्तः शुभो वाप्यशुभो वा भावः&amp;rsquo; (चरक० वि० ८।६)। अनुबध्नाति उपतिष्ठति, उपैति। अनुबन्धस्त्वायतीयं फलम्। &amp;lsquo;शान्तज्वरोपि शोध्यः स्यादनुबन्धभयान्नरः&amp;rsquo; (सुश्रुत० उत्तर० ३९।७१)। अनुबन्धः पुनरुपद्रवः। &amp;lsquo;गण्डादुत्पाट्य मांसेन सानुबन्धेन जीवता&amp;rsquo; (सुश्रुत० १।१६।१३)। सानुबन्धेन अनुबद्धेन गण्डप्रदेशलग्नेन। जीवता शोणितसहितेन। &amp;lsquo;अनुबन्धश्च पापोऽत्र शेषश्चाप्यवशिष्यते&amp;rsquo; (भा० उ० ७२।५८)। अनुबन्धो दोषोत्पादः। &amp;lsquo;इत्ययाचत तां सोऽथ बालत्वादनुबन्धतः&amp;rsquo; (कथा० ६५।७६)। अनुबन्धो निर्बन्धः। अनुबन्ध्यः प्रधानम्, अनुबन्धोऽप्रधानम्। &amp;lsquo;स्वतन्त्रो व्यक्तलिङ्गो यथोक्तसमुत्थानोपशमो भवत्यनुबन्ध्यः, तद्विपरीतलक्षणस्त्वनुबन्धः &amp;rsquo; (चरक० चि० अ० ६)। &amp;lsquo;तत्रानुबन्धं प्रकृतिं च सम्यग् ज्ञात्वा ततः कर्म समारभेत&amp;rsquo; (चरक० सूत्र० १९।१८)। अनुबन्धः पश्चात्कालजातो रोगः। &amp;lsquo;साकं यन्तुः संमदेनानुबन्धी दूनोऽभीक्ष्णं वारणः प्रत्यरोधि&amp;rsquo; (शिशु० १८।३९)। अनुबध्नातीत्यनुबन्धी अनुसरणशीलः। &amp;lsquo;अनुबन्धः सरूपप्रजननसन्तानः&amp;rsquo; (न्याभा० २।२।६२)।  बुध्  बुध् (बुध अवगमने)। &amp;lsquo;सर्वो हि कृतमनुबुध्यते&amp;rsquo; (श० ब्रा० २।२।३।१७)। कृते जागर्ति, कृतं सम्यगनुभवति, संवेत्ति। &amp;lsquo;यस्य वीर्यं प्रथमस्यानुबुद्धम्&amp;rsquo; (अथर्व० ४।२४।६)। अनुबुद्धम्=प्रतीतम्, अवगतम्=विदितम्। सार्वलौकिकमित्यर्थः। &amp;lsquo;नान्वबुध्यत संसुप्तमुत्सङ्गे स्वे वृकोदरम्&amp;rsquo; (भा० आदि० १३३।१७)। नान्वबुध्यत=नाजानात्। अनुशब्दोऽकिञ्चित्करः। &amp;lsquo;अये सम्यगनुबोधितोस्मि&amp;rsquo; (शा० १)। स्मारितोस्मीत्याह। अथ प्रबोधनमनुबोध इत्यमरः। स्नानादिना गतस्य गन्धस्य यत्नेनोद्बोधनमनुबोध उच्यते। &amp;lsquo;तद्धोभये देवासुरा अनुबुबुधिरे&amp;rsquo; (छां० उ० ८।७।२)। तत् प्रजापतेर्वचः कर्णाकर्णि श्रुतवन्त इत्यर्थः। अनुशब्दः पारम्पर्ये।  ब्रू  ब्रू (ब्रूञ् व्यक्तायां वाचि)। &amp;lsquo;अथ यदेवानुब्रुवीत तेनर्षिभ्य ऋणं जायते&amp;rsquo; (श० ब्रा० ५।१।७।२)। अनुब्रुवीत=अधीयीत (वेदमिति शेषः)। &amp;lsquo;ता एता नवानन्तरायमन्वाह&amp;rsquo; (ऐ० ब्रा० २।२०)। अनुवचनमध्ययनमुच्चारणं भवति। अनुशब्दोऽनुक्रममावृत्तिं वाऽऽह। &amp;lsquo;यो जुष्टं देवेभ्योऽनुब्रवत्&amp;rsquo; (श० ब्रा० १।५।१।१८)। अनुब्रवत्=स्वाध्यायमधीयीत। &amp;lsquo;यो वेदमनुब्रूते (शिष्येभ्यः)&amp;rsquo; (शां० श्रौ० १५।१६।६)। अध्यापयतीत्यर्थः। &amp;lsquo;इन्द्राग्निभ्यां पुरोडाशस्यानुब्रूहि&amp;rsquo; (का० श्रौ० ६।७।१९)। अनुब्रूहि=आवह। &amp;lsquo;अनुब्रुवाणो अध्येति न स्वपन्&amp;rsquo; (ऋ० ५।४४।१३) गुरुमुखाच्छ्रुत्वा पश्चाद् ब्रुवाणः, कण्ठतः शिक्षमाण इत्याह। &amp;lsquo;एकः शास्ता न द्वितीयोस्ति शास्ता यो हृच्छ्यस्तमहमनुब्रवीमि&amp;rsquo; (भा० आश्व० २६।१)। अनुब्रवीमि=इति स्वं मतमुदाहरामि। &amp;lsquo;अथ यदनुब्रूते तेन ऋषीणाम्&amp;rsquo; (बृह० उ० १।४।१६)। अनुब्रूते स्वाध्यामधीते। अनुवचनमिति स्वाध्यायार्थे प्रसिध्यति।  भाष्  भाष् (भाष व्यक्तायां वाचि)। &amp;lsquo;यथा यथा नरोऽधर्मं स्वयं कृत्वानुभाषते&amp;rsquo; (मनु० ११।२२८)। अनुभाषते ख्यापयतीत्यनर्थान्तरम्। &amp;lsquo;यथा यथा नरः सम्यगधर्ममनुभाषते&amp;rsquo; (भा० अनु ११२।७)। अनुभाषते पुनः पुनः सनिन्दं वक्ति। &amp;lsquo;सहोभौ चरतां धर्ममिति वाचाऽनुभाष्य च&amp;rsquo; (मनु० ३।३०)। नियम्येति कुल्लूकः। &amp;lsquo;अनुभाष्य महाराज पुनः पप्रच्छ सञ्जयम्&amp;rsquo; (भा० उ० ५८।२९)। पुनरुक्त्वेत्यर्थः। अनुभाषाऽनुलापो भवति। &amp;lsquo;दूताः किमपराध्यन्ते यथोक्तस्यानुभाषिणः&amp;rsquo; (भा० उ० १६२।३९)। अनुभाषिणः=अनुदेष्टारः, परप्रणीतानि वचांस्युदाहरन्तः। &amp;lsquo;अस्मान्वेत्थ परान्वेत्थ वेत्थार्थाननुभाषितुम्। यद्यदस्मद्धितं कृष्ण तत्तद्वाच्यः सुयोधनः&amp;rsquo; (भा० उ० ७२।९२)॥ अनुभाषितुम्=अन्वाख्यातुम्, पौर्वापर्येण यथावद् भाषितुम्।  भुज्  भुज् (भुज पालनाभ्यवहारयोः)। &amp;lsquo;मेघमुक्तविशदां स चन्द्रिकामन्वभुङ्क्त&amp;rsquo; (रघु० १९।३९)। क्रमेणाभुक्तेत्याह। &amp;lsquo;सा मण्डनान्मण्डनमन्वभुङ्क्त (कु० ७।५)। उक्तोऽर्थः।  भू  भू (भू सत्तायाम्)। &amp;lsquo;उभे यत्त्वा भवतो रोदसी अनु&amp;rsquo; (ऋ० १०।१४७।१)। त्वाऽनुभवतः=त्वदभिमुखीभवतः। &amp;lsquo;न ते महित्वमनु भूदध द्यौर्यदन्यया स्फिग्या क्षामवस्थाः&amp;rsquo; (ऋ० ३।३२।११)। तव महिम्नः पारमयादित्याह। &amp;lsquo;यथा वै द्वे वामलके द्वे वा कोले द्वौ वाक्षौ मुष्टिरनुभवत्येवं वाचं च नाम च मनोऽनुभवति&amp;rsquo; (छां० उ० ७।३।१)। अनुभवति=अन्तर्भावयति=संभवति=समावेशयति। &amp;lsquo;य एवैतमनुभवति यो वै तमनु भार्यान्बुभूर्षति&amp;rsquo; (बृह० उ० १।३।१८)। अनुभवति=साध्वाचरति, तस्मिन्सद् व्यवहरति। &amp;lsquo;अथो व उशती कीर्तिर्लोकाननुभविष्यति&amp;rsquo; (भा० पु० ४।३०।११)। आ लोकानां स्थितेः स्थास्यति, लोकानभिव्याप्स्यतीति वार्थः। (पा० ५।२।१०) सूत्रं व्याचक्षाणो वृत्तिकारः पुत्रपौत्रीणा लक्ष्मीरिति उदाहरति व्याख्याति च पुत्त्रान्पौत्रांश्चानुभवतीति। तत्रानुभवतिर्व्याप्त्यर्थ इति स्पष्टम्। &amp;lsquo;वेदान्नानुभवसि&amp;rsquo; (छां० उ० ६।७।३)। अनुभवसि=स्मरसि, अवगच्छसि। &amp;lsquo;अनुभूयतामयं वीराः स्वयंवर इति प्रभो&amp;rsquo; (भा० वन० ५४।९)। साक्षात्क्रियताम् इत्याह। &amp;lsquo;वक्तव्याश्चापि राजानः सर्वे सहसुहृज्जनैः… युधिष्ठिरस्याश्वमेधो भवद्भिरनुभूयताम्&amp;rsquo; (भा० आश्व० ७६।२३)॥ उक्तोऽर्थः। &amp;lsquo;करसादोऽम्बरत्यागस्तेजोहानिः सरागता। वारुणीसङ्गजावस्था भानुनाप्यनुभूयते॥ अनुभवति हि मूर्ध्ना पादपस्तीव्रमुष्णम्&amp;rsquo; (शा० ५।७)। अनुभवति=सहते।** &amp;lsquo;न त्वं तेनान्वभाविष्ठा नान्वभावि त्वयाऽप्यसौ। अनुभूता मया चासौ तेन चान्वभविष्यहम्&amp;rsquo; (भट्टि० ५।३५)। अत्रानुभूतिः परीक्षणार्थकः। आमोदो नहि कस्तूर्याः शपथेनानुभाव्यते। अनुभाव्यते=अनुमीयते। &amp;lsquo;तस्मात्परोक्षवृत्तीनां फलैः कर्मानुभाव्यते&amp;rsquo; (हितोप० ४।१०१)। अनुमीयते, उन्नीयते, तर्क्यत इत्यर्थः। मनसा तमेव वृत्तान्तमन्वभावयत्। अचिन्तयदित्यर्थः। &amp;lsquo;अनुभाविनां च परिवापनम्&amp;rsquo; (आप० ध० सू० १।३।१०।६)। अनुभाविनां शावं दुःखमनुभवताम्। &amp;lsquo;मृतमपेक्ष्य पश्चाज्जातानामवरवयसामित्येके। अनुभावविशेषात्तु सेनापरिवृताविव&amp;rsquo; (रघु० १।३८)। अनुभावविशेषात्=तेजःप्रकर्षात्। &amp;lsquo;संभावनीयानुभावाऽस्याकृतिः&amp;rsquo; (शा० ७)। अनुभावः प्रभावः, अधिकारः। भावस्य बहिः प्रकाशनमनुभावः। भावं मनोगतं साक्षात्स्वगतं व्यञ्जयन्ति ये। तेऽनुभावा इति ख्याताः…॥ अनुभावः प्रभावे स्यात् सतां च मतिनिश्चये इत्यमरः। अनुभावो निश्चये स्यादिति विश्वप्रकाश: पठति। &amp;lsquo;अनुभावांश्च जानासि ब्राह्मणानां न संशयः। प्रभावांश्चैव वेत्थ त्वं सर्वेषामेव पार्थिव&amp;rsquo; (भा० वन० २४।८)। अनुभावस्तेजो निश्चयो वा। कर्तव्याकर्तव्यविषयकान्निश्चयानिति नीलकण्ठः। गर्भमाधत्त राज्ञी। &amp;lsquo;गुरुभिरभिनिविष्टं लोकपालानुभावैः&amp;rsquo; (रघु० २।७५)। अनुभावैस्तेजोभिरिति मल्लिः। लक्ष्मभिरित्यपरे। &amp;lsquo;अनुभावात्तु जानामि महर्षेर्भावितात्मनः&amp;rsquo; (रा० ४।६३।२०)। अनुभावः प्रभावः। &amp;lsquo;आश्चर्यमपरित्याज्यो दृष्टनष्टापदामपि। अविवेकान्धबुद्धीनां स्वानुभावो दुरात्मनाम्&amp;rsquo; (कथा० ३।३७)॥ अनुभावो मनोवृत्तिः, अभिनिवेशो विस्रम्भो वा। महानुभावः पुरुषः, महनीयाकृतिः, महाप्रतापो वा। &amp;lsquo;जनार्दनस्मरणानुभावः&amp;rsquo; (वि० पु० १।१७।४४)। &amp;lsquo;अप्रयच्छंस्तथा शुल्कमनुभूय पुमान् स्त्रियम्&amp;rsquo; (याज्ञ० २।२९२ इत्यत्र मिताक्षरायां नारदवचनम्)। अनुभूय=उपभुज्य। &amp;lsquo;संवत्सरमात्रं प्रेष्यभावमनुभूय&amp;rsquo; (माल०)। अनुभूय=निर्विश्य, निषेव्य। यावदहं स्नानभोजने अनुभूय सज्जो भवामि गन्तुम्, तावत्प्रतिपालय। अनुभूय=कृत्वा=निर्वर्त्य। &amp;lsquo;अनुभूता भविष्यामि यच्छ कोपं महाद्युते&amp;rsquo; (हरि० १।५।५४)। &amp;lsquo;ब्रह्मणि एकभक्त्यनुभाविते&amp;rsquo; (भा० पु० ३।१४।४३)। अनुभाविते=अपरोक्षीकृते। &amp;lsquo;स्नानभोजनादिकमनुभावितोस्मि&amp;rsquo; (दशकु०)। कारितोस्मीत्यर्थः। &amp;lsquo;वयं च सर्वे भवताऽनुभाविताः&amp;rsquo; (भा० पु० १०।६२।३७)। रक्षिता इत्यर्थः। &amp;lsquo;अनुभावी तु यः कश्चित्कुर्यात्साक्ष्यं विवादिनाम्&amp;rsquo; (मनु० ८।६९)। अनुभावी प्रत्यक्षदर्शी, साक्षाद् द्रष्टा। &amp;lsquo;अयमत्र भवतो दशमः संवत्सरो विद्यागृहमधिवसतः। प्रविष्टोसि षष्ठवर्षमनुभवन्&amp;rsquo; (काद० चन्द्रापीडोद्देश्यकोक्तिः)। &amp;lsquo;मरुतस्तत्सुतोऽपुत्रः पुत्रं पौरवमन्वभूत्&amp;rsquo; (भा० पु० ९।२३।१७)। पुत्रमिवाचरदित्यर्थः।  मद्  मद् (मदी हर्षे)। &amp;lsquo;वागु हैवानुममाद प्रहर जहीति&amp;rsquo; (श० ब्रा० २।५।४।६)।  मन्  मन् (मन ज्ञाने, मनु अवबोधने)। &amp;lsquo;तत्र नाहमनुमन्तुमुत्सहे मोघवृत्ति कलभस्य चेष्टितम्&amp;rsquo; (रघु० ११।३९)। अनुमन्तुम्=अनुज्ञातुम्। &amp;lsquo;इमां स्वसारं च यवीयसीं मे कुमुद्वतीं नार्हसि नानुमन्तुम्&amp;rsquo; (रघु० १६।८५)। अनुमन्तुमभ्युपगन्तुम्। न नार्हसि=अर्हस्येव। &amp;lsquo;अनुमान्यतां महाराजः&amp;rsquo; (विक्रम० २)। तदनुज्ञालाभः क्रियतामित्याह। &amp;lsquo;भूयोपि सखीजनमनुमानयिष्यामि&amp;rsquo; (शा० ३)। सखीजनमनुमानयितुमनुज्ञापयितुं यतिष्य इत्युक्तं भवति। &amp;lsquo;अन्नमादाय तृप्ताः स्थ शेषं चैवानुमान्य च&amp;rsquo; (याज्ञ० १।२४१)। शेषमनुमान्य=शेषोपभोगेऽनुमतिं प्राप्य। &amp;lsquo;धर्मार्थावभिसन्त्यज्य संरम्भं योऽनुमन्यते&amp;rsquo; (भा०)। अभ्युपैति सेवत इति वार्थः। &amp;lsquo;द्वारे नियुक्तपुरुषानुमतप्रवेशः&amp;rsquo; (माल० १।१२)। अनुमतोऽनुज्ञातः। &amp;lsquo;कृतमनुमतं दृष्टं वा यैरिदं गुरुपातकम्&amp;rsquo; (वेणी० ३।२४)। अनुमतमनुमोदितम्। &amp;lsquo;प्रथमं कस्यानुमते चोरितमेतत् त्वया हृदयम्&amp;rsquo; (विक्रम० ३।१७)। कस्यानुमते=कस्यानुमत्या, केनानुज्ञातः, कस्यानुरोधेन। &amp;lsquo;उभे सन्ध्ये शयानस्य यत्पापं परिकल्प्यते। तच्च पापं भवेत्तस्य यस्यार्योऽनुमते गतः&amp;rsquo; (रा० २।७५।४४)। &amp;lsquo;परमतमप्रतिषिद्धमनुमतं भवति।&amp;rsquo; अनुमतमनुज्ञातमभ्युपगतम्। &amp;lsquo;तेषामपि हि सर्वेषामनुमानमुपागतम्। गच्छाम प्रविशामेति…&amp;rsquo; (रा० ४।५२।१३)॥ अनुमानमङ्गीकरणमिति भूषणम्।  मन्त्र्  मन्त्र् (मत्रि गुप्तपरिभाषणे)। &amp;lsquo;विसृष्टश्च वामदेवानुमन्त्रितोऽश्वः&amp;rsquo; (उत्तर० २)। अनुमन्त्रितः=अभिमन्त्रितः=मन्त्रैः संस्कृतः। &amp;lsquo;मन्त्रमुच्चारयन्नेव मन्त्रार्थत्वेन संस्मरेत्। शेषिणं तन्मना भूत्वा स्यादेतदनुमन्त्रणम्॥ इति शौनकेन स्मर्यत इति&amp;rsquo; (ऐ० ब्रा० २।२१) षडगुरुशिष्यः। &amp;lsquo;प्रान्याभिर्यच्छत्यन्वन्यै र्मन्त्रयते&amp;rsquo; (तै० सं० ५।१।६।३४)। अनुमन्त्रयते=अभिमन्त्रयते।  मा  मा (मा माने, माङ् माने)। &amp;lsquo;अनु ते द्यौर्बृहती वीर्यं ममे&amp;rsquo; (अथर्व० २०।१५।५)। अनुममे=अनुक्रमेण परिमाति मिमीते परिच्छिनत्ति। &amp;lsquo;अलिङ्गां प्रकृतिं त्वां लिङ्गैरनुमिमीमहे&amp;rsquo; (भा०)। अनुमितिविषयतामुपनयामः। नहि करिणि दृष्ट चीत्कारेण तमनुमिमतेऽनुमातारः। प्रत्यक्षदृष्टोऽर्थोऽविषयोऽनुमानस्येत्यर्थः। &amp;lsquo;पर्याकुलत्वान्मरुतां वेगभङ्गोऽनुमीयते&amp;rsquo; (कु० २।२५)। अनुमीयते=तर्क्यते, उन्नीयते। &amp;lsquo;आकृतिरेवानुमापयत्यमानुषताम्&amp;rsquo; (का०)। अमानुषताया अनुमां जनयति। &amp;lsquo;आत्मनो हृदयानुमानेन प्रेक्षसे&amp;rsquo; (शा० ५)। हृदयसादृश्येनेत्याह। &amp;lsquo;स्वानुमानात् कादम्बरीमुत्प्रेक्ष्य&amp;rsquo; (का०)। उक्तोऽर्थः। &amp;lsquo;मर्तव्यमिति यद् दुःखं पुरुषस्योपजायते। शक्यस्तेनानुमानेन परोपि परिरक्षितुम्&amp;rsquo; (हितोप० १।६१)॥ अनुमानेन=सादृश्यानुमानेन।  मुद्  मुद् (मुद हर्षे)। &amp;lsquo;यं प्रजा अन्वमोदन्त पिता पुत्रानिवौरसान्&amp;rsquo; (भा० द्रोण० ५९।५)। अन्वमोदन्त=प्रत्यनन्दन्, दृष्ट्वा प्राहृष्यन् इत्यर्थः। &amp;lsquo;नैतत्पूर्वे जनाश्चक्रुर्न करिष्यन्ति चापरे। इत्यम्बरीषं नाभागिमन्वमोदन्त दक्षिणाः&amp;rsquo; (भा० शां० २९।१०२)। अन्वमोदन्त=अस्तुवन्। दक्षिणा विचक्षणा दाक्ष्ययुक्ता लोकाः। &amp;lsquo;अनुमोदस्व मामरण्यगमनाय&amp;rsquo; (महावीर० ४)। अनुमोदस्व=अनुजानीहि। &amp;lsquo;न कश्चन भ्रातृषु तेषु शक्तो निषेद्धुमासीदनुमोदितुं वा&amp;rsquo; (रघु० १४।४३)। अनुमोदितुम्=साध्विदमनुष्ठीयतामित्यनुमतिवचनेन स्वं हर्षं व्यङ्क्तुम्। &amp;lsquo;तदेव राममातृभिश्चानुमोदितम् (उत्तर० २)। प्रतिनन्दितम्, अभिनन्दितम्, सहर्षमभ्युपेतम् इत्यर्थः।  मृ  मृ (मृङ् प्राणत्यागे)। &amp;lsquo;न चेदेनमनुम्रिये&amp;rsquo; (कथा० ८८।३५)।  मृज्  मृज् (मृजू शुद्धौ)। &amp;lsquo;लोमान्यनुमार्ष्टि अनुलोमयति। अपि वा इषे त्वेत्याच्छिनत्त्यूर्जे त्वेति सन्नमयन्ननुमार्ष्टि वा&amp;rsquo; (आप० श्रौ० १।१।११)। मूलादारभ्याऽऽग्रात्स्पर्शनमनुमार्जनमिति धूर्तस्वामी भाष्यकारः। &amp;lsquo;विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते न प्रतिमार्ष्टि नानुमार्ष्टि&amp;rsquo; (आप० श्रौ० २।३।८।५)। उक्तोऽर्थः। &amp;lsquo;जिह्वामुद्धर सर्वेषां परिमृज्यानुमृज्य च&amp;rsquo; (भा० शां० ८१।१९)। अनुमृज्य प्रीतिगुणमाधाय।  मृश्  मृश् (मृश आमर्शने, आमर्शनं स्पर्शः)। &amp;lsquo;भद्रे हृदयमप्येतदनुमृश्योद्धरस्व मे&amp;rsquo; (रा० २।११।९)। अनुचिन्त्य, अनुमायेत्यर्थः।  यज्  यज् (यज देवपूजासंगतिकरणदानेषु)। &amp;lsquo;तमग्निष्टोमेनानुयजति&amp;rsquo; (का० श्रौ० १६।१४ इत्यत्र टीकाकृतो वचनम्)। अनुयजति=अन्वर्चति।  यत्  यत् (यती प्रयत्ने)। &amp;lsquo;अनु जनान् यतते पञ्च धीरः&amp;rsquo; (ऋ० ९।९२।३)। जनाननुयतते=जनार्थं यतते चेष्टते।  यम्  यम् (यम उपरमे)। &amp;lsquo;मनः पश्चादनु यच्छन्ति रश्मयः&amp;rsquo; (ऋ० ६।७५।६)। रथस्य पृष्ठभागे वर्तमाना रश्मयः पुरतो वर्तमानान् वाजिनः सारथेर्मनोऽनुकूलं नियच्छन्तीत्याह। &amp;lsquo;तां (सीताम्) पूषानुयच्छतु&amp;rsquo; (ऋ० ४।५७।७)। अनुयच्छतु=नियमयतु। &amp;lsquo;क्षुभा मर्तमनुयतं वधस्नैः&amp;rsquo; (ऋ० ५।४१।१३)। त्वरयाऽनुक्रान्तमायुधैरित्युक्तं भवति। &amp;lsquo;पितॄणां शक्तीरनुयच्छमानाः&amp;rsquo; (ऋ० १।१०९।३)। अनुयच्छमानाः स्वस्मिन्दधतः।  या  या (या प्रापणे)। &amp;lsquo;तिष्ठन्तमनुतिष्ठन्ति यान्तं यान्ति दिवौकसः&amp;rsquo; (मार्क ० पु० १८।२४)। अनुयान्ति=अनुचलन्ति। &amp;lsquo;एक एव सुहृद्धर्मो निधनेऽप्यनुयाति यः&amp;rsquo; (हितोप०)। &amp;lsquo;गङ्गां चैवानुयास्यामः&amp;rsquo; (भा० आदि० १२८।३६)। उपैष्याम इत्यर्थः। &amp;lsquo;न किलानुययुस्तस्य राजानो रक्षितुर्यशः&amp;rsquo; (रघु० १।२७)। न प्रापुरित्यर्थः। नानुचक्रुः, न तुलयामासुरिति तात्पर्यम्। &amp;lsquo;अस्य वीर्यवतो वीर्यं नानुयास्यन्ति पार्थिवाः&amp;rsquo; (भा० सभा १९।७)। &amp;lsquo;तेषां कश्चरितं शक्तस्त्वनुयातुम्&amp;rsquo; (मार्क० १३३।९)। उक्तोऽर्थः। &amp;lsquo;अनुयातः स्ववीर्येण वासुदेवम्&amp;rsquo; (भा० वन० १४१।२०)। अनुयातः=तुल्यतां गतः।  याच्  याच् (टुयाचृ याच्ञायाम्)। &amp;lsquo;अदित्या देवतानां च मम चैवानुयाचितम्&amp;rsquo; (रा० १।२९।१५)। अनुयाचितं क्रमेण याचितम् (वरम्)।  युज्  युज् (युजिर् योगे)। &amp;lsquo;नैव प्राज्ञा गतश्रीकं भर्तारमुपयुञ्जते । युञ्जानमनुयुञ्जीत न श्रियः संक्षये वसेत्&amp;rsquo; (भा० वन० २६७।१८)॥ अनुयुञ्जीत=तेन योगं सम्बन्धं भजेत्। &amp;lsquo;प्राड्विवाकोऽनुयुञ्जीत विधिना तेन सान्त्वयन्&amp;rsquo; (मनु० ८। ७९)। अनुयुञ्जीत=पृच्छेत्। &amp;lsquo;शकुने वयं स्म देवा वै साध्यास्त्वामनुयुङ्क्ष्महे&amp;rsquo; (भा० शां० २९९।४)। उक्तोऽर्थः। &amp;lsquo;किं वस्तु विद्वन्गुरवे प्रदेयं त्वया कियद्वेति तमन्वयुङ्क्त&amp;rsquo; (रघु० ५।१८)। &amp;lsquo;ता त्वया नानुयोक्तव्या कासि कस्यासि चाङ्गने&amp;rsquo; (भा० आदि० ९७।२२)। &amp;lsquo;यद्वै राजन्यात्पराग्भवति रथेन वैतदनुयुङ्क्ते&amp;rsquo; (श० ब्रा० ५।४।३।२)। तदनुयुङ्क्ते=तदवाप्नोति, तद् गृह्णाति। &amp;lsquo;वसुन्धरायाः साह्यार्थमंशं स्वं नानुयुञ्जसे (=नानुयुङ्क्षे) &amp;rsquo; (हरि० १।५४।१७)। नानुयुञ्जसे=न नियोजयसि। &amp;lsquo;यथैषां वक्तुमिच्छन्ति नैर्गुण्यमनुयुञ्जकाः&amp;rsquo; (भा० शां० २९९।२३)। अनुयुञ्जकाः-सासूया लोकाः। मत्सरिण इत्यर्थः। स्पर्धावन्त इति तु नीलकण्ठः। &amp;lsquo;अनुयोक्ता च यो विप्रोऽनुयुक्तश्च भारत&amp;rsquo; (भा० अनु० २३।१७)। अनुयोक्ता भृतकाध्यापकः। अनुयुक्तो भृतकाध्यापित इति नीलकण्ठः। &amp;lsquo;यास्मि सास्म्यनुयोगो मे न कर्तव्यः कथंचन&amp;rsquo; (भा० अनु० ९३।८२)। अनुयोगः प्रश्नः। &amp;lsquo;अनियन्त्रणानुयोगस्तपस्विजनो नाम&amp;rsquo; (शा० १)। उक्तोऽर्थः। &amp;lsquo;नानुयोगा ब्राह्मणानां भवन्ति&amp;rsquo; (भा० वन० १९२।५६)। अनुयोगो धिक्कारो दण्डो वा। &amp;lsquo;अनुयोगं विना तैलं तिलानां नोपजायते&amp;rsquo; (पञ्चत० २।१४०)। अनुयोगोभियोगो यत्नः। &amp;lsquo;पूर्ववैरानुयोगेन स्नेहयोगेन वै पुनः&amp;rsquo; (देवीभा० ४।२।११)। अनुयोगेन=अनुबन्धेन। &amp;lsquo;तदा तप्स्यस्यर्जुनस्यानुयोगात्&amp;rsquo; (भा० कर्ण० ३९।१४)। अनुयोगः पार्थविषया पृच्छा क्वासाविति। &amp;lsquo;त्वां नैते ह्यनुयुञ्जेयुः प्रत्यक्षं प्रवदामि ते&amp;rsquo; (रा० ४।५४।१०)। अनुयुञ्जेयुः=अनुयुञ्जीरन्=अनुवर्तेरन्। &amp;lsquo;नैर्गुण्यमेव पश्यन्ति न गुणाननुयुञ्जते&amp;rsquo; (भा० शां० १?</description>
    </item>
    
    <item>
      <title>०५५ अन्वप (अनु&#43;अप)</title>
      <link>https://vishvAsa.github.io/sanskrit/koshaH/upasargArtha-chandrikA/055_anvapa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/055_anvapa/</guid>
      <description>क्रम्  क्रम् (क्रमु पादविक्षेपे)। &amp;lsquo;तैत्तिरीयब्राह्मणे क्वचित् पश्चात्त्वरयाऽपसरणेर्थे प्रयोग इति मोनियर् कोषकारः।&amp;rsquo;  </description>
    </item>
    
    <item>
      <title>०५६ अन्वव (अनु&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/056_anvava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/056_anvava/</guid>
      <description>अर्ज्  अर्ज् (अर्ज षर्ज अर्जने)। &amp;lsquo;तदेनं सावसमेवान्ववार्जति&amp;rsquo; (श० ब्रा० २।६।२।१७)। दिग्विशेषं प्रति विसृजतीत्याह। &amp;lsquo;तमशनापिपासाभ्यामन्ववार्जत्&amp;rsquo; (ऐ० उ० १।२।१)। अन्ववार्जत्=अनुगमितवान्=संयोजितवान्।  इ  इ (इण् गतौ)। &amp;lsquo;यानेवामूंस्त्रयान्पितृनन्ववागात्तेभ्य एवैतत् पुनरुपोदेति&amp;rsquo; (श० ब्रा० २।६।१।१५)। पितृनन्ववागात्=पितृभिः सायुज्यमापदित्यर्थः। &amp;lsquo;तथैषां नियानं नान्ववायन्&amp;rsquo; (श० ब्रा० ३।५।३।१५)। अन्ववायन्=अन्वसरन्=अन्वगुः। &amp;lsquo;नेत् पाप्मानं ऋतिमन्ववायाम&amp;rsquo; (श० ब्रा० ७।२।१।१३)। अन्ववायाम-अभ्यश्नवामहै। &amp;lsquo;पितृलोकं वा एतेऽन्ववयन्ति&amp;rsquo; (श० ब्रा० १२।८। १।१८)। प्राप्नुवन्तीत्यर्थः। &amp;lsquo;ततो वै देवा एतं तूष्णींशं समपश्यंस्तमेषामसुरा नान्ववायन्&amp;rsquo; (ऐ० ब्रा० २।३१)। अन्ववायो ज्ञानमिति षड्गुरुशिष्यः। &amp;lsquo;सोब्रवीदिन्द्रः कश्चाहं चेमानसुरान् रात्रीमन्ववैष्यामहा इति&amp;rsquo; (गो० ब्रा० उ० ५।१)। विचेष्याम इत्यर्थः। &amp;lsquo;नेत्पाप्मानं मृत्युमन्ववायानि&amp;rsquo; (बृ० उ० १।३।१०)। प्राप्नवानीत्यर्थः। &amp;lsquo;अन्ववायस्तु सुमहांस्तत्र तत्र विशांपते&amp;rsquo; (हरि० १।११।७)। अन्ववायः=अन्वयः=कुलम्=सन्तानः। &amp;lsquo;तस्यान्ववाये राजानः क्रमाद् येनाभिषेचिताः&amp;rsquo; (रा० ६।१२८।६५)। अन्ववायः=अन्वयः=वंशः। &amp;lsquo;सोऽब्रवीदिन्द्रः कश्चाहं चेमान् इतोऽसुरान् रात्रीमन्ववेष्याव इति&amp;rsquo; (ऐ० ब्रा० ४।५)। अवेष्यावोऽपसारयिष्याव इति सायणः। &amp;lsquo;चत्वार्येषामन्ववेतानि सद्भिः चत्वारि चैषामनुयान्ति सन्तः&amp;rsquo; (भा० उ० ३५।५४)। अन्ववेतानि नित्यं सम्बद्धानि।  ईक्ष्  ईक्ष् (ईक्ष दर्शने)। &amp;lsquo;तस्यै स प्रददौ मन्त्रमापद्धर्मात्विवेक्षया&amp;rsquo; (भा० आदि० १११।६)। आपद्धर्ममुद्दिश्येत्यर्थः।  क्रम्  क्रम् (क्रमु पादविक्षेपे)। &amp;lsquo;संज्ञानमेवान्ववक्रामति&amp;rsquo; (श० ब्रा० १४।७।२।३)। क्रमेणाधिगच्छतीत्यर्थः।  चर्  चर् (चर गतिभक्षणयोः)। &amp;lsquo;रक्षसामनन्ववचाराय न पुरस्तात् परिदधाति&amp;rsquo; (तै० सं० ६।२।१।६)। अनन्ववचाराय अननुप्रवेशाय। परिदधाति परितो विदधाति। &amp;lsquo;परिश्रिते याजयेद्रक्षसामनन्ववचाराय&amp;rsquo; (तै० सं० २।२।२।३)। उक्तोऽर्थः। &amp;lsquo;मनसैव तद्यज्ञं तनुते रक्षसामनन्ववचाराय&amp;rsquo; (तै० सं० १।६।८।४)। उदितपूर्व एवार्थः।  रुध्  रुध् (रुधिर् आवरणे)। &amp;lsquo;अन्ववारोधि गोर्गोप लकेन&amp;rsquo; (न रुधः ३।१।६४ सूत्रे वृत्तिः)। गोष्ठेऽवरुद्ध इत्यर्थः।  सृज्  सृज् (सृज विसर्गे)। &amp;lsquo;अन्ववसर्गो मार्दवमुरुता खस्येति नीचैः कराणि&amp;rsquo; (तै० प्राति० २२।१०)। अन्ववसर्गो गात्राणां स्रंसनं शैथिल्यम्। अन्ववसर्गः संहारवचन आयामस्य प्रसारित्वार्थकस्य प्रतियोगी शब्दः। &amp;lsquo;अपिः पदार्थसंभावनान्ववसर्गगर्हासमुच्चयेषु&amp;rsquo; (पा० १।४।९६) इति सूत्रेऽन्ववसर्गः कामचारानुज्ञामाह।  सो  सो (षो अन्तकर्मणि)। &amp;lsquo;नात्यन्तमन्ववस्येत्&amp;rsquo; (आप० ध० १।६।१८।७)। न तत्रैव नित्यं प्रसितः स्यादित्यर्थः। &amp;lsquo;तृतीयार्थे&amp;rsquo; (१।४।८५) इति सूत्रे नदीमन्ववसिता सेना, नद्या सम्बद्धेत्युदाहरतो वृत्तिकारस्य तु अन्ववपूर्वस्य षिञ एव बन्धनमर्थो मत इति भाति। &amp;lsquo;यथा श्रेष्ठी स्वैरेवं वै तमात्मानमेत आत्मानोऽन्ववस्यन्ति यथा श्रेष्ठिनं स्वाः&amp;rsquo; (कौ० ब्रा० उ० ४।२०)। भुञ्जत इत्यर्थः। &amp;lsquo;नात्यन्तमन्ववस्येद् वृत्तिं प्राप्य विरमेत्&amp;rsquo; (सत्या० श्रौ० २६।५।७७)। इदं पठितपूर्वं पुस्तके। अर्थान्तरन्यासायेहानूद्यते। न अन्ववस्येत् न निरन्तरमुद्युञ्जीत, नात्यन्तमात्मानं व्यापारयेदित्यर्थः। &amp;lsquo;पश्चादन्ववसायिनीमेवास्मै विशं करोति&amp;rsquo; (तै० स० २।१।३।१३)। अन्ववसायिनी, अनुगामिनी, एकमनाः।  स्था  स्था (ष्ठा गतिनिवृत्तौ)। &amp;lsquo;तथैनं पाप्मा नान्ववतिष्ठति&amp;rsquo; (श० ब्रा० ५।४।३।२२)। न बाधते न विप्रकरोतीत्यर्थः। &amp;lsquo;तं न सङ्ग्रहीतान्ववतिष्ठेत्&amp;rsquo; (श० ब्रा० ५।४।३।२३)। तेन साकं नावतरेदित्यर्थः।  </description>
    </item>
    
    <item>
      <title>०५७ अन्वा (अनु&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/057_anvA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/057_anvA/</guid>
      <description>इ  इ (इण् गतौ)। &amp;lsquo;षष्टिः सहस्रमनु गव्यमागात्&amp;rsquo; (ऋ० १।१२६।३)। अन्वागात्=अन्वसार्षीत्। &amp;lsquo;सोमं राजानं क्रीतमन्वायन्ति&amp;rsquo; (ऐ० ब्रा० १।१५)। उक्तोऽर्थः।  ख्या  ख्या (ख्याञ् प्रकथने)। &amp;lsquo;दश मातॄर्दश पितॄन् इत्यन्वाख्याय&amp;rsquo; (लाट्या० श्रौ० ९।२।४)। पर्यायेण परिगणय्य।  गम्  गम् (गम्लृ गतौ)। &amp;lsquo;अनन्वागतः पुण्येनानन्वागतः पापेन, तीर्णो हि तदा सर्वाञ्छोकान् हृदयस्य भवति&amp;rsquo; (श० ब्रा० १४।७।१।२२)। अन्वागतः=अनुगतः=सम्बद्धः=संश्लिष्टः। &amp;lsquo;स यदत्र किञ्चित्पश्यति अनन्वागतस्तेन भवति&amp;rsquo; (साङ्ख्ये १।१ सूत्रे विज्ञानभिक्षुणोदाहृतं वाक्यम्)। अर्थस्तु संशब्दितचरः।  चि  चि (चिञ् चयने)। &amp;lsquo;अन्यतरस्यानुषङ्गिकत्वेऽन्वाचयः। भिक्षामट गां चानयेत्यत्र चकारोऽन्वाचये। अन्वाचितः पुरुषोऽनुपुरुषः&amp;rsquo; (पा० ६।२।१९० सूत्रे वृत्तिः)। अन्वाचितः=कथितानुकथितः=अन्वादिष्टः।  दा  दा (डुदाञ् दाने)। &amp;lsquo;अन्वा अहं तां दास्ये&amp;rsquo; (श० ब्रा० २।१।२।१६)। आत्मनि प्रतिसंहरिष्यामीत्यर्थः।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;किञ्चित्कार्यं विधातुमुपात्तस्य कार्यान्तरं विधातुं पुनरुपादानमन्वादेश इति दीक्षितः कौमुद्याम्।&amp;rsquo; आदेशः कथनम्। अन्वादेशोऽनुकथनम्। नेह पश्चादुच्चारणमात्रमन्वादेशः, किन्तर्हि एकस्यैवाभिधेयस्य पूर्वं शब्देन प्रतिपादितस्य द्वितीयं प्रतिपादनमन्वादेश इति पा० २।४।३२ सूत्रे काशिका। अन्वादिष्टोन्वाचितः कथितानुकथितः। &amp;lsquo;पुरुषश्चान्वादिष्टः&amp;rsquo; (पा० ६।२।१९०)। &amp;lsquo;एषान्वादिष्टा दक्षिणा&amp;rsquo; (श० ब्रा० १३।८।४।१०)। निर्दिष्टा, निरूपिता, नियतीकृतेत्याह। &amp;lsquo;पूषा पुरस्तात्तस्यान्वादेश इत्येकं (दर्शनम्)&amp;rsquo; (नि० ७।९।१)। स त्वैतेभ्यः परिददत् पितृभ्य इति तृतीयः पौष्णः, पूष्णोऽनुकथनं वा स्याच्चतुर्थपादगतमग्निं वा प्रकीर्तयेदित्याग्नेयो वा स्यादिति संशयः।  धा  धा (डुधाञ् धारणपोषणयोः)। &amp;lsquo;उत्तमं पाणिमन्वादधाति&amp;rsquo; (कौ० सू० ५५)। अन्वादधाति=उपरिष्टान्निधत्ते इत्यर्थः। &amp;lsquo;अग्निं प्रतिष्ठाप्यान्वाधाय&amp;rsquo; (आश्व० गृ० १।३)। अन्वाधाय=अधिश्रित्य। &amp;lsquo;कथमग्नीनन्वादधानोन्वाहार्यपचनमाहारयेत्&amp;rsquo; (ऐ० ब्रा० ७।१२)। &amp;lsquo;याचितान्वाहितन्यासनिक्षेपादिष्वयं विधिः&amp;rsquo; (याज्ञ० २।६७)। यदेकस्य हस्ते निहितं द्रव्यं तेनाप्यनु पश्चादन्यहस्ते स्वामिने देहीति निहितं तदन्वाहितम् (मिताक्षरा)। स्वस्मादितरस्मै देय इति कृत उपनिधिरन्वाहितम् इत्यन्यदीयं वचस्तु मिताक्षरामपेक्ष्य प्रायेणाव्यक्तम्। यत्स्वं परिणेतुर्ज्ञातिभिः परिणीतायै दीयते तदन्वाधेयमुच्यते।  भू  भू (भू सत्तायाम्)। &amp;lsquo;देवाः सुवर्गं लोकमायन् तेऽमन्यन्त मनुष्या नोऽन्वाभविष्यन्ति&amp;rsquo; (तै० सं० ६।३।४।७)। अन्वाभविष्यन्ति-अनुकरिष्यन्ति। &amp;lsquo;यन्न होष्यामि तदन्वाभविष्यन्ति (असुराः)&amp;rsquo; (काठक सं० २७।८)। मत्समा भविष्यन्तीत्यर्थः।  यत्  यत् (यती प्रयत्ने)। &amp;lsquo;सर्वा एवास्मिन् (अश्वमेधे) देवता अन्वायातयति&amp;rsquo; (श० ब्रा० १३।१।२।९)। अन्वायातयति=अन्वायत्ता अनुगताः करोति। &amp;lsquo;छन्दांसि यज्ञमन्वायातयति&amp;rsquo; (श० ब्रा० ३।४।१।२३)। यज्ञे भागवन्ति करोतीत्याह। &amp;lsquo;उद्गातर्या देवतोद्गीथमन्वायत्ता।&amp;rsquo; (छां० उ० ३।८९)। अन्वायत्ता अनुगता=सम्बद्धा। &amp;lsquo;एतं सर्वे देवा अन्वायत्ताः&amp;rsquo; (श० ब्रा० ३।१।२।१८)। अन्वायत्ताः=अन्तर्गताः। &amp;lsquo;तद्या इमा अक्षँल्लोहिन्यो राजयः। ताभिरेनं रुद्रोऽन्वायत्तः&amp;rsquo; (श० ब्रा० १४।५।२।३)। अन्वायत्तोऽनुगतः सम्बद्धः। &amp;lsquo;यजमानं देवा दर्वीं पितरोऽन्वायत्ताः&amp;rsquo; (बृ० उ० ३।८।९)। उक्तोर्थः। &amp;lsquo;कुत्र चैते सर्वभावा अन्वायत्ता भवन्ति&amp;rsquo; (का० सं० शरीर० गर्भ०)। &amp;lsquo;सर्वेषु लोकेषु मृत्यवोऽन्वायत्ताः&amp;rsquo; (तै० ब्रा० ३।९।१५।१)। संनिहिता इत्यर्थः।  रभ्  रभ् (रभ राभस्ये)। &amp;lsquo;विश्वेदेवासो अनु मा रभध्वम्&amp;rsquo; (अथर्व० २।१२।५)। मामभित्वरध्वम्, मामुपोपविशतेत्यर्थं विवक्षत्यृषिः। &amp;lsquo;अंसेऽध्वर्युमन्वारभते&amp;rsquo; (आश्व० श्रौ० १।३।२५)। पृष्ठत उपक्रम्य स्पृशेदित्यर्थः। &amp;lsquo;पशुं प्रमुच्य… अन्वारभेते अध्वर्युर्यजमानश्च&amp;rsquo; (भा० श्रौ० ७।१२।८)। अन्वारभेते संस्पृशतः। यदि मां संस्पृशेद्रामः सकृदन्वारभेत वा। &amp;lsquo;धनं वा यौवराज्यं वा जीवेयमिति मे मति&amp;rsquo; (रा० २।६४।६२)। अन्वारभेत=किञ्चिद् वस्तु द्वारीकृत्य (मध्येकृत्य) स्पृशेत्। &amp;lsquo;अन्वारभेथामनुसंरभेथाम्&amp;rsquo; (अथर्व० ६।१२२।३)। हे जायापती परलोकहितं सत्कर्म अनुलक्ष्य तस्यारम्भः क्रियताम् इत्याह। &amp;lsquo;तं विद्याकर्मणी अन्वारभेते पूर्वप्रज्ञा च&amp;rsquo; (बृ० उ० ४।४।२)। अन्वारभेते=अनुप्रपद्येते। &amp;lsquo;अस्यैता उभौ व्रीहियवावन्वारब्धौ भवतः&amp;rsquo; (श० ब्रा० ३।२।२।१४)। अन्वारब्धौ संगतौ।  रुह्  रुह् (रुह बीजजन्मनि)। &amp;lsquo;ततोऽन्वारुरुहुः पत्न्यश्चतस्रः पतिलोकगाः&amp;rsquo; (भा० मौ० ७।२४)। पतिमरणमनु चितामारूढा इत्यर्थः। अन्वारोहणं नाम मृतं पतिमनु जीवन्त्याः पत्न्याश्चितारोहणं भवति। &amp;lsquo;यज्ञं यन्तं मनसान्वारोहामि&amp;rsquo; (अथर्व० ६।१२२।४)। अन्वारोहामि=पश्चादारोहामि।  लभ्  लभ् (डुलभष् प्राप्तौ)। &amp;lsquo;तं सर्वेऽन्वालभेरन्प्राचीनावीतिनो मुक्तशिखाः&amp;rsquo; (गौ० ध० ३।२।५)। अन्वालभेरन्=अनुक्रमेण संस्पृशेयुः।  विश्  विश् (विश प्रवेशने)। &amp;lsquo;ह्रीश्च क्रोधश्च बीभत्सुं क्षणेनान्वाविवेश ह&amp;rsquo; (भा० आदि० १३६।११)। अन्वाङोः शक्य एकतरस्त्यक्तुम्। आविवेश=व्याप=अभिबभूव। &amp;lsquo;यथा ह्येवेह प्रजा अन्वाविशन्ति यथाऽनुशासनम्&amp;rsquo; (छां० उ० ८।१।५)। अन्वाविशन्ति=अनुवर्तन्ते, अनुसृत्य प्रचरन्ति। &amp;lsquo;तं धर्ममसुराः… नामृष्यन्त… विवर्धमानाः क्रमशस्तेऽन्वाविशन्प्रजाः&amp;rsquo; (भा० शां० २९४।१०)।  वृत्  वृत् (वृतु वर्तने)। &amp;lsquo;अनु वामेकः पविराववर्त&amp;rsquo; (ऋ० ५।६२।२)। अन्वाववर्त=अस्मदाभिमुख्येन परिवर्तते। &amp;lsquo;सूर्यस्यावृतमन्वावर्ते&amp;rsquo; (वा० सं० २।२६, कौ० उ० २।८।९)। सूर्यस्यावृत्तिमाक्रमणमनुसृत्याक्रामामीत्याह।  हृ  हृ (हृञ् हरणे)। &amp;lsquo;पितॄणां मासिकं श्राद्धमन्वाहार्यं विदुर्बुधाः&amp;rsquo; (मनु० ३।१२३)। अनुक्रमेणाह्रियत इति व्युत्पत्तेः। पितृयज्ञपिण्डाननु पश्चादाह्रियत इति तत्तथोक्तम्। &amp;lsquo;तस्य प्राणो गार्हपत्योऽपानोऽन्वाहार्यपचनः&amp;rsquo; (बौ० ध० २।१०।१८।८)। अन्वाहार्यं नाम दर्शपूर्णमासयोर्दक्षिणात्वेन देय ओदन इति टीकाकारः। &amp;lsquo;सर्वाण्येवान्वाहार्यवन्ति&amp;rsquo; (गो० गृ० १।१।५)। अनु पश्चादाह्रियते प्रकृतं कर्म यस्मात्, अनु पश्चादाह्रियते यत्प्रस्तुतात्कर्मण इति वा। नान्दीमुखश्राद्धं दक्षिणा च अन्वाहरति यज्ञसम्बन्धि दोषजातं परिहरत्यनेनेत्यन्वाहार्यो नाम ऋत्विग्भ्यो देय ओदन इति&amp;rsquo; (श० ब्रा० १।२।३।५ भाष्ये) सायणः।  </description>
    </item>
    
    <item>
      <title>०५८ अनूद् (अनु&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/058_anUd/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/058_anUd/</guid>
      <description>क्रम्  क्रम् (क्रमु पादविक्षेपे)। &amp;lsquo;प्राणमनूत्क्रामन्तं सर्वे प्राणा अनूत्क्रामन्ति&amp;rsquo; (श० ब्रा० १४।७।२।३)। अनूत्क्रामन्ति=पश्चादनुसृत्य ऊर्ध्वं क्रामन्ति बहिर्वा निष्क्रामन्तीत्यर्थः।  नी  नी (णीञ् प्रापणे)। &amp;lsquo;होतुश्चमसमनून्नयन्ते&amp;rsquo; (तै० ब्रा० १।४।५।२)। होतुश्चमसमापूर्य तत उद्धृत्य चमसान्तरेण पूरयन्तीत्याह।  पत्  पत् (पत्लृ गतौ)। &amp;lsquo;उत्पतन्तमनूत्पेतुः सर्वे ते&amp;rsquo; (रा० ५।६४।२४)। अनत्पेतुः=पश्चादुत्पुप्लुविरे।  वा  वा (वा गतिगन्धनयोः)। &amp;lsquo;यदा वा अग्निरनुगच्छति वायुं तर्ह्य नूद्वाति तस्मादेनमुदवासीदित्याहुः&amp;rsquo; (श० ब्रा० १०।३।३।८)। वायुमनूद्वाति=वायुमनुप्रविशति।  धृ  धृ (धृञ् धारणे)। &amp;lsquo;उपहूयमानायामिडायामनूपधारयेत्&amp;rsquo; (लाट्या० श्रौ० १।५।२)। अनूपधारयेत्=व्याक्षिपेत्, विलम्बयेत्।  </description>
    </item>
    
    <item>
      <title>०५९ अनुनि</title>
      <link>https://vishvAsa.github.io/sanskrit/koshaH/upasargArtha-chandrikA/059_anuni/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/059_anuni/</guid>
      <description>क्रम्  क्रम् (क्रमु पादविक्षेपे)। &amp;lsquo;सप्त पदान्यनुनिक्रामति&amp;rsquo; (श० ब्रा० ३।३।१।१)। सप्त पदान्यनुक्रमेण चलतीत्याह। &amp;lsquo;स यो नो वाचं व्याहृतां मिथुनेन नानुनिक्रामात्&amp;rsquo; (श० ब्रा० १।५।४।६)।  पद्  पद् (पद गतौ)। &amp;lsquo;सा पत्यावनुनिपद्यते&amp;rsquo; (कौ० सू० ६०)। उपशेत इत्यर्थः। अनुशब्दः सामीप्ये।  वृत्  वृत् (वृतु वर्तने)। &amp;lsquo;रथन्तरस्य योनिमनुनिवर्तयति&amp;rsquo; (ऐ० ब्रा० ५।१६)। नितरां वर्तनमनुष्ठानमनुनिवर्तनम्। इह निवर्तनं परित्यागो नेति सायणः।  </description>
    </item>
    
    <item>
      <title>०६० अनुनिस् (अनु निर्)</title>
      <link>https://vishvAsa.github.io/sanskrit/koshaH/upasargArtha-chandrikA/060_anunis/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/060_anunis/</guid>
      <description>क्रम्  क्रम् (क्रमु पादविक्षेपे)। &amp;lsquo;निष्क्रम्य पश्चाद्गमनेऽर्थेऽनुनिष्क्रामतेः प्रयोगः&amp;rsquo; (मै० सं० १।६।१०)।  दिश्  दिश् (दिश अतिसर्जने)। &amp;lsquo;भूयसामुपदिष्टानामर्थानामसधर्मणाम्। क्रमशो योऽनुनिर्देशो यथासंख्यं तदुच्यते&amp;rsquo; (भामह० २।८९)॥  हा  हा (ओहाङ् गतौ) &amp;lsquo;स्तम्भस्य मध्यादनुनिर्जिहानम्&amp;rsquo; (भा० पु० ७।८।१९)। क्रमेण निष्क्रामन्तम् इत्यर्थः।  </description>
    </item>
    
    <item>
      <title>०६१ अनुपरा</title>
      <link>https://vishvAsa.github.io/sanskrit/koshaH/upasargArtha-chandrikA/061_anuparA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/061_anuparA/</guid>
      <description>इ  इ (इण् गतौ)। &amp;lsquo;परं मृत्यो अनु परेहि पन्थाम्&amp;rsquo; (ऋ० १०।१८।१)। परं दूरं पन्थां पन्थानमनुयाहीत्याह।  पत्  पत् (पत्लृ गतौ)। &amp;lsquo;इन्द्रो वायुमनुपरापतत्&amp;rsquo; (ऐ० ब्रा० २।२५)। अनुपरापतत्=अभ्यत्वरत।  </description>
    </item>
    
    <item>
      <title>०६२ अनुपरि</title>
      <link>https://vishvAsa.github.io/sanskrit/koshaH/upasargArtha-chandrikA/062_anupari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/062_anupari/</guid>
      <description>इ  इ (इण् गतौ)। &amp;lsquo;यः स्माद्यमनुपर्येति भूमिं कुर्वन्निमां सुखाम्&amp;rsquo; (भा० द्रोण० ७०।२)। अनुपर्येति स्म=अनुप्रवर्तितवान्। आद्यमादियुग-विहित-धर्मम्। &amp;lsquo;संवत्सरं वा एतदृतवोऽनुपरियन्ति&amp;rsquo; (अथर्व० १५।१७।८)। संवत्सरमन्वावर्तन्ते इत्याह। &amp;lsquo;यदा च पृथिवीं सर्वां यजमानोऽनुपर्यगाः&amp;rsquo; (भा० शां० २२३।२४)। अनुपर्यगाः=पर्याटीत्=अभ्रमत्।  क्रम्  क्रम् (क्रमु पादविक्षेपे)। &amp;lsquo;सुरगिरिमनुपरिक्रामन्भगवानादित्यस्तरणिमनुपर्याक्रामद् द्वितीय इव पतङ्गः&amp;rsquo; (भा० पु० ५।१।३०)। सुरगिरिं मेरुं नियमेन परिगच्छन्नित्यर्थः। (तीर्थानि) सर्वाण्यनुपरिक्रम्य=अनुक्रमेण पर्यट्येत्यर्थः। &amp;lsquo;स ताननुपरिक्रामेत् सर्वानेव सदा स्वयम्&amp;rsquo; (मनु० ७।१२२)। नगराधिपतिस्तान्ग्रामाधिपत्यादीननुक्रमेण पर्यायेणानुगच्छेत्परीचिक्षिषुरित्युक्तं भवति।  या  या (या प्रापणे)। &amp;lsquo;सर्वा दिशोऽनुपरियायात्&amp;rsquo; (आश्व० गृ० ३।१२।५)। सर्वा आशाः परितः पर्यायेण यायादित्यर्थः।  </description>
    </item>
    
    <item>
      <title>०६३ अनुपर्या (अनुपरि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/063_anuparyA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/063_anuparyA/</guid>
      <description>इ  इ (इण् गतौ)। &amp;lsquo;वित्तं नावक्षराण्यनुपर्यागुः&amp;rsquo; (ऐ० ब्रा० ३।२८)। अनुपर्यागुः=मार्गे गलितानि। प्रत्यागतानीति तु संस्कृतशार्मण्यकोषः। पर्यावृत्त्यागच्छन्त्विति तु सायणः । &amp;lsquo;ऊष्मा प्रकुपितः काये तीव्रवायुसमीरितः। शरीरमनुपर्येत्य सर्वान्प्राणान् रुणद्धि वै&amp;rsquo; (भा० अश्व० १७।१५)॥ शरीरमनुपर्येत्य=शरीरे सर्वतः सञ्चर्य।  वृत्  वृत् (वृतु वर्तने)। &amp;lsquo;अथैनं दक्षिणं बाहुमनुपर्यावृत्त्याभिषिञ्चति&amp;rsquo; (श० ब्रा० ९।३।४।१७)। अनुपर्यावृत्त्य=उपस्थाय=समीपे स्थित्वा। &amp;lsquo;अनु वै श्रेयांसं पर्यावर्तन्ते&amp;rsquo; (ऐ० ब्रा० २।२०)। अनुयान्ति, पृष्ठतः कृतासना भवन्तीत्यर्थः। अयमेव विवक्षितोर्थ इति तस्मात्प्रत्युत्थेया अनुपर्यावृत्त्या&amp;rsquo; (आपः) इति वाक्यशेषादवगम्यते। तत्रानुपर्यावृत्त्या इत्यस्य पृष्ठतः सञ्चरणयोग्या इत्यर्थः। &amp;lsquo;आदित्यस्यैव तद्व्रतमनुपर्यावर्तन्ते&amp;rsquo; (ऐ० ब्रा० ३।११)। पर्यायेणानुवर्तन्त इत्याह।  </description>
    </item>
    
    <item>
      <title>०६४ अनु प्र</title>
      <link>https://vishvAsa.github.io/sanskrit/koshaH/upasargArtha-chandrikA/064_anu_pra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/064_anu_pra/</guid>
      <description>अन्  अन् (अन प्राणने)। &amp;lsquo;उत्प्रेक्षानुप्राणिता स्वभावोक्तिः&amp;rsquo; (सा० द० १०)। अनुप्राणिता=समर्थिता=परिपोषिता।  अस्  अस् (असु क्षेपे)। &amp;lsquo;वर्णसाम्यमनुप्रासः&amp;rsquo; (का० प्र० ९।६९)। &amp;lsquo;अनुप्रासः शब्दसाम्यं वैषम्येपि स्वरस्य यत्&amp;rsquo; (सा० द० १०।३)। &amp;lsquo;रसाद्यनुगतः प्रकृष्टो न्यासोऽनुप्रासः&amp;rsquo; (का० प्र०)।  आप्  आप् (आप्लृ व्याप्तौ)। &amp;lsquo;लीलाखेलमनुप्रापुर्महोक्षास्तस्य विक्रमम्&amp;rsquo; (रघु० ४।२२)। अनुप्रापुरनुचक्रुर् इत्यर्थः। &amp;lsquo;ततः प्रावृडनुप्राप्ता&amp;rsquo; (दशकु०)। ऋतुपर्यायेण प्राप्ता संनिहिता उपनतेत्यर्थः।  इ  इ (इण् गतौ)। &amp;lsquo;तं वः शर्धं रथानां त्वेषं गणं मारुतं नव्यसीनाम्। अनुप्रयन्ति वृष्टयः&amp;rsquo; (ऋ० ५।?</description>
    </item>
    
    <item>
      <title>०६५ अनुप्रति</title>
      <link>https://vishvAsa.github.io/sanskrit/koshaH/upasargArtha-chandrikA/065_anuprati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/065_anuprati/</guid>
      <description>पद्  पद् (पद गतौ)। &amp;lsquo;ग्रामान्तपद्धतिमनुप्रतिपादयामि&amp;rsquo; (अवदा० जा० २४, श्लो० ३३)। प्रापयामीत्यर्थः।  </description>
    </item>
    
    <item>
      <title>०६६ अनुवि</title>
      <link>https://vishvAsa.github.io/sanskrit/koshaH/upasargArtha-chandrikA/066_anuvi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/066_anuvi/</guid>
      <description>इ  इ (इण् गतौ)। &amp;lsquo;अग्ने र्दहतो धूम उदेत्यानुव्येति&amp;rsquo; (तै० ब्रा० १।५।१०।४)। अनुव्येति अनुक्रमेण विविधं व्याप्नोति।  ईक्ष्  ईक्ष् (ईक्ष दर्शने)। &amp;lsquo;एवं स तां हेतुभिरानुवीक्ष्य सीतेयमित्येव निविष्टबुद्धिः। संलीय तस्मिन्निषसाद वृक्षे&amp;rsquo; (रा० ५।१९।३४)॥ अनुवीक्ष्य=परीक्ष्य। आर्षो दीर्घः।  ऊह्  ऊह् (ऊह वितर्के)। &amp;lsquo;अथानुव्यूहति&amp;rsquo; (श० ब्रा० ३।५।१।३३)। इदानीं स (मृदं) वियुङ्क्ते पृथक्करोतीत्याह। &amp;lsquo;वैश्वानर्यर्चा चितावनुव्यूहति&amp;rsquo; (सत्या० श्रौ० २३।२।२९)। अनुव्यूहति प्रसारयति।  क्रम्  क्रम् (क्रमु पादविक्षेपे)। &amp;lsquo;प्रजापतेर्वा एष विक्रमाननुविक्रमते य उपहरति&amp;rsquo; (अथर्व० ९।६।२९)। अनुः पश्चादर्थे। अन्यत्समानम्। &amp;lsquo;तमहमनुव्यक्रंसि&amp;rsquo; (शां० श्रौ० ४।१२।३)। पश्चात्पादं व्यहरमित्याह। विहरणं चरणन्यासः।  चर्  चर् (चर गतिभक्षणयोः)। &amp;lsquo;लोकानुग्रहार्थमनुविचरन्&amp;rsquo; (अवदा० जा० २३)। देशाद् देशान्तरं परिभ्रमन् इत्यर्थः।  चल्  चल् (चल कम्पने)। &amp;lsquo;तमितिहासश्च पुराणं च गाथाश्च नाराशंसीश्चानुव्यचलन्&amp;rsquo; (अथर्व० १५।३।११)। अनुव्यचलन्=अनुप्रातिष्ठन्त।  धा  धा (डुधाञ् धारणपोषणयोः)। &amp;lsquo;आनुपूर्व्ये हविषा दैवत उच्चैरुपांशुतायामध्वर्युमनुविदधीत&amp;rsquo; (शां० श्रौ० १३।१।३)। अध्वर्युमनुविदधीत=अध्वर्युं विज्ञापयेत्, विधेयं वेदयेदित्यर्थः। न चाद्यत्वे कश्चिद् व्यवहरति, केवलमृषिसम्प्रदाय इति कृत्वा याज्ञिकाः शास्त्रेणानुविदधते (अप्रयुक्ते दीर्घसत्रवद् इति वार्त्तिके भाष्ये)। शास्त्रेणानुविदधते=शास्त्रेणान्वाचक्षते। &amp;lsquo;अर्क एव तदर्क्यमनुविधीयते&amp;rsquo; (तै० सं० ५।३।४)। पश्चाद् विधीयते सम्पाद्यते निर्वर्त्यते संभ्रियते। उपतिष्ठति तिष्ठन्तं गच्छन्तमनुगच्छति। &amp;lsquo;करोति कुर्वतः कर्म च्छायेवानुविधीयते&amp;rsquo; (भा० ६।७५३)॥ &amp;lsquo;आत्मनो मतमुत्सृज्य तं लोकोऽनुविधीयते&amp;rsquo; (भा० शां० ९३।२८)। अनुविधीयते=अनुसरति। &amp;lsquo;इन्द्रियाणां हि चरतां यन्मनोऽनुविधीयते&amp;rsquo; (गीता २।६७)। अनुविधीयते=अनुगं क्रियते। &amp;lsquo;तं चैव धर्मं पौराणम्… अद्याप्यनुविधीयन्ते&amp;rsquo; (भा० आदि० १२२।६)। अनसरन्तीत्यर्थः। &amp;lsquo;वृत्तिं च तेभ्यो (पुत्रेभ्यः) ऽनुविधाय कांचित्&amp;rsquo; (भा० उ० ३७।३९)। अनुविधाय=संविविधाय=प्रकल्प्य। &amp;lsquo;सा स्त्री यानुविधायिनी&amp;rsquo; (हितोप० २।१३४)। अनुविधायिनी=वचनकरी=वशंवदा=आश्रवा। &amp;lsquo;भवितव्यतानुविधायीनीन्द्रियाणि&amp;rsquo; (विक्रम०)। भवितव्यतानुसारीणि। भवितव्यताया अविरोधेन स्वं स्वं व्यापारं कुर्वन्तीन्द्रियाणीत्याह। &amp;lsquo;तथापि मर्त्यानुविधस्य वर्ण्यते&amp;rsquo; (भा० पु० १०।५०।३०)। अनुविधत्तेऽनुवर्तत इत्यनुविधो भक्तः। अन्यत्र दुर्लभोऽयं शब्दः। भागवतकारस्य त्वप्रयुक्तप्रयोगः शीलम्। &amp;lsquo;पदमनुविधेयं च महताम्&amp;rsquo; (भर्तृ० २।२८)। अनुसार्यमित्यर्थः। &amp;lsquo;प्रतीयमानसादृश्योप्यस्ति सोऽनुविधीयते&amp;rsquo; (काव्यादर्शे २।१८९)। अनुविधीयते=अनुपदं व्याख्यायते। &amp;lsquo;तथेन्द्रियाणि परशरीरावेशे चित्तमनुविधीयन्ते&amp;rsquo; (यो० सू० ३।३८ भा०)। अनुविधीयन्तेऽनुगमनेनानुकुर्वन्ति। &amp;lsquo;निमित्तत्वं च स्वान्वयव्यतिरेकानुविधाय्यवश्यानुष्ठानवत्वम्&amp;rsquo; (भाट्टदी० २।४।१)। अनुविधायि=अनुसारि। &amp;lsquo;कारणानुविधायित्वात् कार्याणान्तत्समागता&amp;rsquo; (अष्टाङ्ग० शारीर० १।४)। उक्तोऽर्थः।  धाव्  धाव् (धावु गतिशुद्ध्योः)। &amp;lsquo;तस्येमां (पृथिवीं) लोहितमनुव्यधावत्&amp;rsquo; (काठक० ३१।८)। अनुव्यधावत्=अनुन्यस्यन्दत। &amp;lsquo;अनु गात्रा विधावतु&amp;rsquo; (ऋ० ८।१७।५)। गात्राण्यनुविधावतु सोमः, गात्रेषु सञ्चरत्वित्याह।  नद्  नद् (णद शब्दे)। &amp;lsquo;ततः स तेषां रुदतां महात्मनां भुवं च खं चानु विनादयन्स्वनः&amp;rsquo; (रा० २।१०३।४०)। सुतमां प्रतिध्वनयन्नित्यर्थः।  नश्  नश् (णश अदर्शने)। &amp;lsquo;प्रजाश्च तस्य क्षीयन्ते ततः सोऽनुविनश्यति&amp;rsquo; (भा० शां० ९०।३८)। सह नश्यति समं वा नश्यतीत्याह। &amp;lsquo;कामानुसारी पुरुषः कामाननुविनश्यति&amp;rsquo; (भा० १२।६५३३)। उक्तोऽर्थः। &amp;lsquo;विज्ञानघन एवैतेभ्यो भूतेभ्यः समुत्थाय तान्येवानुविनश्यति&amp;rsquo; (बृ० उ० २।४।१२)। अनुविनश्यति=तत्रैव लीयते।  प्लु  प्लु (प्लुङ् गतौ)। &amp;lsquo;ततस्तान् देवा (इन्द्रियाणि) अनुविप्लवन्ते&amp;rsquo; (भा० उ० ४२।८)। अनुविप्लवन्तेऽनूत्क्रामन्ति।  वा  वा (वा गतिगन्धनयोः)। &amp;lsquo;सर्वा दिशोऽनुविवाति&amp;rsquo; (तै० ब्रा० २।३।९।६)। अनुकूलः सन् विशेषेण संचरतीत्याह।  ली  ली (लीङ् श्लेषणे)। &amp;lsquo;यथा सैन्धवखिल्य उदकमेवानुविलीयते&amp;rsquo; (श० ब्रा० १४।५।४।१२)। अनुः क्रममाह, विश्च विशेषम् । द्रवीभूयोदकमेवानुप्रविशतीत्याह।  सद्  सद् (षद्लृ विशरणगत्यवसादनेषु)। &amp;lsquo;अथ यत्रैतदाकाशमनुविषण्णं चक्षुः&amp;rsquo; (छां० उ० ८।१२।५)। अनुगतम् इति कश्चित्। &amp;lsquo;अथ यत्रैतदाकाशमनुविषण्णं चक्षुः&amp;rsquo; (छां० उ० ८।१२।४)। अनुविषण्णमनुषक्तम्।  सि  सि (षिञ्)। &amp;lsquo;अपश्यन्तोऽनुविषयं भुञ्जते विघसाशिनः&amp;rsquo; (भा० शां० २८७।४०)। अनुविषयः=रसः=आस्वादः।  सृज्  सृज् (सृज विसर्गे)। &amp;lsquo;तस्या अनुविसृज्य कृशानुः सोमपालः सव्यस्य पदो नखमच्छिदत्&amp;rsquo; (ऐ० ब्रा० ३।२६)। अनुः पश्चादर्थे।  </description>
    </item>
    
    <item>
      <title>०६७ अनुव्यव (अनु&#43;वि&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/067_anuvyava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/067_anuvyava/</guid>
      <description>इ  इ (इण् गतौ)। &amp;lsquo;पापीयांसो वै भवामोऽसुररक्षसानि वै नोऽनुव्यवागुः&amp;rsquo; (श० ब्रा० ३।४।२।२)। अनुव्यवागुः=अन्तरायन्=मध्येऽपतन्। व्यवौ व्यवधानमाहतुः। अनुर्व्याप्तिम्।  सो  सो (षो अन्तकर्मणि)। &amp;lsquo;कथमनालोचितः स विषयविशेष इन्द्रियेण मनसाऽनुव्यवसीयते&amp;rsquo; (यो० सू० ३।४७ भाष्ये)। अनुव्यवसीयते=निश्चीयते। घटमहं जानामीति यज्ज्ञानं सोऽनुव्यवसायः।  </description>
    </item>
    
    <item>
      <title>०६८ अनुव्या (अनु&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/068_anuvyA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/068_anuvyA/</guid>
      <description>ख्या  ख्या (ख्याञ् प्रकथने)। &amp;lsquo;एतमात्मानं त्वेव ते भूयोऽनुव्याख्यास्यामि&amp;rsquo; (छां० उ० ८।०।३)। वितत्य वर्णयिष्यामीत्याह। &amp;lsquo;ता अनुव्याख्यास्यामः&amp;rsquo; (बौ० ध० ३।१।१।४)। क्रमेण विविच्य आख्यास्यामः।  वृत्  वृत् (वृतु वर्तने)। &amp;lsquo;पथामनुव्यावर्तने (त्वा जहिमो वयम्)&amp;rsquo; (अथर्व० ६।२६।२)। अनुप्राप्ताः परस्परं व्यावर्तन्ते यस्मिन् प्रदेशे सोऽनुव्यावर्तन इति सायणः।  हृ  हृ (हृञ् हरणे)। &amp;lsquo;य एनं तत्रानुव्याहरेद् द्रप्स्यति वा प्र वा पतिष्यति&amp;rsquo; (श० ब्रा० ३।२।१।९)। अनुव्याहरेत्=आक्रोशेत्=शपेत्। &amp;lsquo;स य एनं शस्ते तूष्णींशंस उप वा वदेदनु वा व्याहरेत्&amp;rsquo; (ऐ० ब्रा० २।३१)। उदितपूर्व एवार्थः। &amp;lsquo;स यद्येनं प्रथमायां सामिधेन्यामनुव्याहरेत्&amp;rsquo; (श० ब्रा० १।४।३।११)। होमधेन्वा वत्समस्य प्रमत्त इषुणाऽहनम्। &amp;lsquo;चरन्त विजने शल्य ततोऽनुव्याजहार ह&amp;rsquo; (भा० कर्ण० ४२।४०)॥ शशापेत्यर्थः। &amp;lsquo;पुत्रशोकाभिसन्तप्ता गान्धारी हतबान्धवा। यदनुव्याजहारार्ता तदिदं समुपागमत्&amp;rsquo; (भा० मौ० २।२१)॥ &amp;lsquo;ततोऽनुव्याहृतं श्रुत्वा गते देवे विभावसौ&amp;rsquo; (भा० शां० ३१८।१३)। इहानुव्याहरतिः शापं नाह। अनुरणनं केवलमाचष्टे। &amp;lsquo;सोऽनुव्याहरणाद्भूयः शोकः श्लोकत्वमागतः&amp;rsquo; (रा० १।२।४०)। अनुव्याहरणमावृत्त्योच्चारणम्। अनुव्याहारः शान्तिकपौष्टिकमिति कामसूत्रटीका।  </description>
    </item>
    
    <item>
      <title>०६९ अनुसम्</title>
      <link>https://vishvAsa.github.io/sanskrit/koshaH/upasargArtha-chandrikA/069_anusam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/069_anusam/</guid>
      <description>अस्  अस् (असु क्षेपे)। &amp;lsquo;त (प्रस्तरं) प्राञ्चमनुसमस्यति&amp;rsquo; (श० ब्रा० १।८।३।१८)। &amp;lsquo;अग्नेः प्रियं पाथोऽपीतमितीतरावनुसमस्यति&amp;rsquo; (श० ब्रा० १।८।३।२२)। &amp;lsquo;तदेनं कृत्स्नं कृत्वाऽनुसमस्यति&amp;rsquo; ( ) अनुक्रमेण सन्धत्त इत्यर्थः। &amp;lsquo;बर्हिरनु समस्यति परिधींश्च&amp;rsquo; (श० ब्रा० २।६।१।४७)। अनुक्रमेणाव्यवधानेन सह धत्त इत्यर्थः।  इ  इ (इण् गतौ)। &amp;lsquo;तं यथा गृहातितं कर्मणानुसमियादेवमेवैनमनुसमिमः&amp;rsquo; (ऐ० ब्रा० २।३१)। अनुसमियात्=पूजयेदिति षड्गुरुशिष्यः। एनं यज्ञमनुसमिभः=श्रद्धया कुर्म इति च सः। आनुकूल्येन सम्यक् प्राप्नुयाम उपचरेमेति सायणः। &amp;lsquo;स्थाणुमन्येऽनुसंयन्ति यथाकर्म यथाश्रुतम्&amp;rsquo; (कठ उ० ५।७)। स्थाणुतां स्थावरतामनुगच्छन्तीत्याह। काण्डानुसमयः पदार्थसमूहस्यानुष्ठानम्। पदार्थानुसमयः प्रत्येकं पदार्थानामनुष्ठानम्। &amp;lsquo;अपि वा समानजातीयेनानुसमीयात्&amp;rsquo; (भा० श्रौ० ६।१७।७)। समागममभ्यनुजानीयादित्यर्थः। &amp;lsquo;अपृणन्तमभि सं यन्तु शोकाः&amp;rsquo; (ऋ० १।१२५।७)। अभिसंयन्तु=आभिमुख्येन संगच्छन्तु।  कल्  कल् (कल गतौ संख्याने च)। &amp;lsquo;अनुसंकालयन्ति गाम्&amp;rsquo; (आश्व० गृ० ४।२)। पृष्ठतः प्राजन्ति प्रणुदन्ति।  क्रम्  क्रम् (क्रमु पादविक्षेपे)। &amp;lsquo;इष्टापूर्ते अनुसङ्क्राम विद्वान्&amp;rsquo; (अथर्व० १८।२।५७)। अनुसम्प्राप्नुहीत्यर्थः।  ख्या  ख्या (ख्याञ् प्रकथने)। &amp;lsquo;यजमानमेवैतत् स्वर्ग्यं पन्थानमनु सङ्ख्यापयति&amp;rsquo; (श० ब्रा० ३।९।३।३०)। अनुसंख्यापयति=उदीक्षयति।  गम्  गम् (गम्लृ गतौ)। &amp;lsquo;पश्चेव हि हीनोऽनुसंजिगमिषति&amp;rsquo; (ऐ० ब्रा० २।३६)। अवहीनोऽनुसृत्य संगन्तुमिच्छतीत्यर्थः।  ग्रह्  ग्रह् (ग्रह उपादाने)। &amp;lsquo;तं (मुनिं) पप्रच्छानुसंगृह्य कृच्छ्रामापदमास्थितः&amp;rsquo; (भा० शां० १०४।३)। अनुसंगृह्य=यथाविधि पादावुपसंगृह्य, चरणौ निपीड्य। सव्येन सव्यः स्प्रष्टव्यो दक्षिणेन च दक्षिण इति हि तत्र मनुप्रोक्तो विधिः। &amp;lsquo;ततोऽनुसंगृहीतोस्मि यत्प्रीतो मे भवान्गुरुः&amp;rsquo; (रा० ६।१०४।३१)। अनुसंगृहीतः=अनुगृहीतः कृतानुग्रहः=अनुग्रहभाजनतां नीतः। सम् शब्दः पादपूरणो विवक्षितार्थस्यानुपकारकः।  चर्  चर् (चर गतिभक्षणयोः)। &amp;lsquo;सर्वाँल्लोकाननु संचरति&amp;rsquo; (श० ब्रा० २।३।२।३)। विचरतीत्यर्थः। - &amp;lsquo;सर्वाणि स्थानान्यनुसंचरति त्वरमाणः&amp;rsquo; (नि० ७। २७)। उक्तोऽर्थः। &amp;lsquo;तद्यथा पति र्जाया अनुसंचरेत्&amp;rsquo; (जै० ब्रा० २।२६)। अनुसंचरेत् अनुक्रमेण गच्छेत्।  ज्वर्  ज्वर् (ज्वर सन्तापे)। &amp;lsquo;किमिच्छन्कस्य कामाय शरीरमनुसंज्वरेत्&amp;rsquo; (बृह० उ० ४।४।१२)। शरीररोगमनुरुज्येतेत्यर्थ इति शङ्करः।  तन्  तन् (तनु विस्तारे)। &amp;lsquo;इदं मे प्रातःसवनं माध्यन्दिनं सवनमनुसन्तनुत&amp;rsquo; (छां० ३।१६।२)। अनुसन्तनुत=अनुसन्तते अनुक्रमबद्धे सम्पादयत। यथा मे प्रातः सवनं माध्यन्दिनेन सवनेनानुस्रियताम्। &amp;lsquo;इदं मेऽयं वीर्यं पुत्रोऽनुसन्तनवत्&amp;rsquo; (श० ब्रा० १२।४।१।४)। अनुसन्तनवत्=अनुसन्तनुयात्=उत्तरत्राविच्छेदेन नयेत्।  दिश्  दिश् (दिश अतिसर्जने)। &amp;lsquo;तानु तेऽनुसंदिशामि&amp;rsquo; (अथर्व० ४।१६।९)। प्रेषयामि, प्रेरयामि, विसृजामीति वा।  धा  धा (डुधाञ् धारणपोषणयोः)। &amp;lsquo;यस्तर्केरणानुसन्धत्ते स धर्मं वेद नेतरः&amp;rsquo; (मनु० १२।१०६)। अनुसन्धत्ते=विमृशति, परीक्षते। तर्केण मीमांसालक्षणेन। &amp;lsquo;प्रसवयोग्यं स्थानमनुसन्धीयताम्&amp;rsquo; (हितोप० ३)। विचीयतामित्यर्थः। &amp;lsquo;यथाकर्तव्यमनुसन्धीयताम्&amp;rsquo; (हितोप० ३)। चिन्त्यताम् इत्यर्थः। &amp;lsquo;शिथिलीभूतवासनः कुर्वन्नपि फलं नानुसन्दधाति&amp;rsquo; (यो० वा० ४।३८।६)। नानुसन्दधाति=न मनसि करोति, न चिन्तयति। नास्य फलोद्देश्यिका प्रवृत्तिर्भवतीति तात्पर्यार्थः। &amp;lsquo;आत्मानमनुसन्धेहि शोकचर्चां च परिहर&amp;rsquo; (हितोप०)। अनुसन्धेहि=समाधेहि=समाहितं कुरु, शाम्य। अत्रार्थेऽन्यत्र प्रयोगो दुर्लभः। समाधानस्तु प्रयोगः प्रथितः। &amp;lsquo;नैतदनुसन्धाय मयोक्तम्&amp;rsquo; (महावीर०)। एतत्सुविचिन्त्य लक्ष्यीकृत्य वेत्यर्थः। &amp;lsquo;एतौ तौ मामनुसन्धत्तः&amp;rsquo; (मृच्छ० २)। मामनुबध्नीतः, निरन्तरमनुसरत इत्याह। अलमनेनातीतोपालम्भेन। &amp;lsquo;प्रकृतमनुसन्धीयताम्&amp;rsquo; (महावीर०)। अनुसन्धीयतामनुस्रियताम्। अम्ब त्वामनुसन्दधामि भगवद्गीते भवद्वेषिणीम्। चिन्तयामि, स्मरामीति वा। &amp;lsquo;तं तास्ववस्थास्वनुसन्दधीत ज्ञात्वा बलं तं परिवर्तयेच्च&amp;rsquo; (पञ्चत० १। ५६)। परीक्षेतेत्यर्थः । कुकारुकस्यैकमनुसन्धित्सतोऽपरं च्यवते । अत्र लौकिके न्यायेऽनुर्नार्थे विशेषं करोति। अनुसन्धातुं सन्धातुमिच्छतोऽनुसन्धित्सत इत्यर्थः। &amp;lsquo;काव्यानुसन्धानबलात्&amp;rsquo; (का० प्र०)। काव्यचिन्तनमहिम्ना। &amp;lsquo;दुर्गानुसन्धाने को नियुज्यताम्&amp;rsquo; (हितोप०)। दुर्गपरीक्षणक्रियायाम् इत्यर्थ इति केचित्। दुर्गसमपेक्षितसंभारैः संभरणे इत्यन्ये। &amp;lsquo;सर्वनाम्नाऽनुसन्धिर्वृत्तिच्छन्नस्य&amp;rsquo; (का० सू० वृ० ५।११)। अनुसन्धिः प्रत्यवमर्शः। &amp;lsquo;व्यास एव अहं मनुरभवं सूर्यश्चेति वामदेववत् प्रत्यगभिन्नं ब्रह्मानुसन्दधानः स्वात्मानमेव नमस्करोति&amp;rsquo; (हरि० १।१।८ इत्यत्र भारतभावदीपै)। अनुसन्दधानः स्मरन्। &amp;lsquo;तामनुसन्दधानोऽहमपि मर्मभेदिकामबाणेन सन्दलित इव&amp;rsquo; (धूर्तसंवादे)। अनुसन्दधानश्चिन्तयन् वा स्मरन्वा।** &amp;lsquo;तच्छेषमात्मवचसाप्यनुसन्दधानः&amp;rsquo; (काद० उत्तरार्धोपक्रमे)। पश्चात्पूरयन्नित्यर्थः। शब्दार्थस्तु योजयन्नित्येव। &amp;lsquo;चरेणानुसन्धीयमानः&amp;rsquo; (मुद्रा० ६)। अनुगम्यमान इत्यर्थः। &amp;lsquo;नमोवाके वषट्कारोऽनु संहितः&amp;rsquo; (अथर्व० १३।४।२६)। अनुसंहितोऽनुबद्धः। &amp;lsquo;अहिंसा सर्वधर्मानुसंहिता&amp;rsquo; (भा० १३।५५९३)। सर्वधर्मानुगता, सर्वधर्मानुस्यूता। &amp;lsquo;त्रयोऽनुसन्धिता लोका बुद्ध्या सत्येन चानघ&amp;rsquo; (हरि० १।१५।१४)। अनुसन्धिताः=अनुसंहिताः=ध्यानबलेन तत्त्वतो ज्ञाताः। अत्र कथोपकथनं भारतेऽनुसन्धेयम् इति नलोदये (३।१८) टीकाकारः। अनुसन्धेयं विचेयमन्वेष्यमित्यनर्थान्तरम्। &amp;lsquo;कस्ते निर्बन्धः पदे पदे मामनुसन्धातुम्&amp;rsquo; (मृच्छ० १)। अनुसन्धातुम्, अनुगन्तुम्, अनुरोद्धुम्। &amp;lsquo;तत्रैको ज्येष्ठः पुत्रादिः कर्ता, अपरेऽनुसन्धातारः&amp;rsquo; (आश्व० गृ० ४।७।१) इत्यत्र हरदत्तः। उपद्रष्टार इत्यर्थः।  रभ्  रभ् (रभ राभस्ये)। &amp;lsquo;अन्वारभेथामनुसंरभेथाम्&amp;rsquo; (अथर्व० ६।१२२।३)। संरभेथाम्=सततं संरब्धौ भवतमित्याह।  व्रज्  व्रज् (व्रज गतौ)। &amp;lsquo;प्रपद्यमाने राजन्यग्रेणानोऽनुसंव्रजेत्&amp;rsquo; (आश्व श्रौ० ४।४।५)। &amp;lsquo;इमा: सोम्यानुसंव्रजेति&amp;rsquo; (छां० उ० ४।४।५)। सम्यगनुयाहीत्याह।  हृ  हृ (हृञ् हरणे)। &amp;lsquo;अलोऽन्त्यस्येति स्थाने विज्ञातस्यानुसंहारः&amp;rsquo; (वा०)। अन्त्येऽल्यनुसंहारः क्रियते इति भाष्यम्। सोऽयं कार्यस्यान्त्येऽल्यनुसंहारो वृत्तिकारेण दर्शित इति पा० १।१।५२ इत्यत्र पदमञ्जरी। अनुसंहारः=सम्बन्धः। &amp;lsquo;पदं पुनर्नादानुसंहारबुद्धिनिर्ग्राह्यम्&amp;rsquo; (यो० सूत्र० ३।१७ भाष्ये)। अनु पश्चात् संहरत्येकत्वमापादयतीत्यनुसंहारबुद्धिस्तथा निर्ग्राह्यम्।  </description>
    </item>
    
    <item>
      <title>०७० अनुसमा (अनु&#43;सम्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/070_anusamA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/070_anusamA~N/</guid>
      <description>धा  धा (डुधाञ् धारणपोषणयोः)। &amp;lsquo;तस्य चार्थस्य विज्ञाने गर्भकराणां च भावानामनुसमाधिः&amp;rsquo; (चरक० शरीर० ४।५७)। अनुसमाधिरनुष्ठानम्। &amp;lsquo;बुद्धिः प्रणिहिता येन मनश्चानुसमाहितम्&amp;rsquo; (रा० २।२२।१४)। अनुसमाहितमैकाग्र्यमुपनीतम्।  </description>
    </item>
    
    <item>
      <title>०७१ अनुसम्प्र (अनु&#43;सम्&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/071_anusampra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/071_anusampra/</guid>
      <description>आप्  आप् (आप्लृ व्याप्तौ)। &amp;lsquo;तदिदं मेऽनुसम्प्राप्तं देवि दुःखं स्वयं कृतम्&amp;rsquo; (अवदा० दश० १।११)। अनक्रमेण कालपर्यायेण प्राप्तम् इत्यर्थः। &amp;lsquo;ततः सहस्रं विप्राणां विदुषां समलङ्कृतम्। स्नातानामनुसम्प्राप्तम्…&amp;rsquo; (भा० शां० १७१।११)॥ अनुक्रमेण सम्प्राप्तमुपागतम्। सहस्रस्य विप्राणां यौगपद्येन प्राप्तेरसम्भवादनुक्रमद्योतकोऽनुशब्दोऽर्थवान् ननु।  </description>
    </item>
    
    <item>
      <title>०७२ अव</title>
      <link>https://vishvAsa.github.io/sanskrit/koshaH/upasargArtha-chandrikA/072_ava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/072_ava/</guid>
      <description>अज्  अज् (अज गतिक्षेपणयोः)। &amp;lsquo;श्रोणामेक उदकं गामवाजति&amp;rsquo; (ऋ० १।११६१।१०)। उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः।  अत्  अत् (अत सातत्यगमने)। &amp;lsquo;अश्मास्यवतम्&amp;rsquo; (ऋ० २।२४।४) इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः&amp;rsquo; (नि० १०।१३)।  अद्  अद् (अद भक्षणे)। &amp;lsquo;अव रुद्रमदीमहि&amp;rsquo; (वा० सं ३।५८)। अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः।  अन्  अन् (अन प्राणने)। &amp;lsquo;स वै सकृदवान्यात्&amp;rsquo; (श० ब्रा० ११।१।६।३२)। अवाम्यात्=निश्वस्यात्। &amp;lsquo;एतां दिशमनवानन्त्सृत्वा कुम्भं प्रक्षीयानपेक्षमाण एहि&amp;rsquo; (श० ब्रा० १३।८।३।४)। अनवानन्=अनिश्वसन्। &amp;lsquo;व्याहृतीर्जपित्वाऽनवानम्&amp;rsquo; (सत्या० श्रौ० २१।२।२)। अनवानम् अनुच्छ्वासम्।  अय्  अय् (अय गतौ)। &amp;lsquo;अवायन्तां पक्षिणः&amp;rsquo; (अथर्व० ११।१२।८)। अवाङ्मुखा निपद्यन्तामित्यर्थः।  अर्ज्  अर्ज् (अर्ज षर्ज अर्जने)। &amp;lsquo;तामवार्जन्ति&amp;rsquo; (श० ब्रा० ४।५।८।११)। उत्सृजन्तीत्यर्थः।  अस्  अस् (असु क्षेपे)। &amp;lsquo;प्रथमपातिनं शकलमवास्य&amp;rsquo; (आप० श्रौ० ७।३।२०)। अवास्य=नीचैः क्षिप्त्वा। &amp;lsquo;यूपशकलमवास्यति&amp;rsquo; (तै० सं० ६।३।४।२०)। अवास्यति गर्ते क्षिपति। अवशब्दोऽधोर्थे।  आप्  आप् (आप्लृ व्याप्तौ)। &amp;lsquo;विदुस्ते वीर कर्माणि नानवाप्तानि कानि चित्&amp;rsquo; (भा० सभा० ५।३४)। अनारब्धानीत्यर्थः। &amp;lsquo;पैतृकं तु पिता द्रव्यमनवाप्तं यदाप्नुयात्&amp;rsquo; (मनु० ९।२०९)। अनवाप्तम् पित्राऽसामर्थ्येनोपेक्षितत्वादप्राप्तम्। &amp;lsquo;हस्तावापेन गच्छन्ति नास्तिकाः किमतः परम्&amp;rsquo; (भा० शां० १८१।५)। हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः।  इ  इ (इण् गतौ)। &amp;lsquo;मा नो द्यूतेऽवगान्मा समित्याम्&amp;rsquo; (अथर्व० १२।३।४६)। माऽवगात्=मा प्रणशत्=माऽपहारि। &amp;lsquo;अवैतु पृश्नि शेबलम्&amp;rsquo; (अथर्व० १।११।४)। अवैतु=अर्वाक् पततु। &amp;lsquo;यथा वातो यथा वनम्… एवा त्वं दशमास्य सहावेहि जरायुणा&amp;rsquo; (ऋ० ५।७८।८)। अवेहि=अवाङ् इहि, नीचैर्याहि, निष्क्राम। &amp;lsquo;समानमेतदुदकमुच्चैत्यव चाहभिः&amp;rsquo; (ऋ० १।१६४।५१)। उदेति चावैति च। उच्चैरेति अर्वाङ् चैतीत्यर्थः। &amp;lsquo;अव ते हेडो वरुण नमोभिरव यज्ञेभिरीमहे&amp;rsquo; (ऋ० १।२४।१४)। अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्। &amp;lsquo;अव तदेन ईमहे तुराणाम्&amp;rsquo;। (ऋ० ७।५८।५)। &amp;lsquo;गोत्रचरणाच्छलाघात्याकारतदवेतेषु&amp;rsquo; (पा० ५।१।१३४)। इह तदवेतः=तत्प्राप्तः। तदवगतवान् वा। गार्गिकामवेतः। &amp;lsquo;एको मासः संवत्सरस्यानवेतः स्यात्&amp;rsquo; (तै० सं० २।६।३।५)। अनवेतः=अनतीतः। &amp;lsquo;अव त्वानेना नमसा तुर इयाम्&amp;rsquo; (ऋ० ७।८६।४)। अवेयाम्=प्राप्नुयाम्। &amp;lsquo;अव देवैर्देवकृतमेनोऽयासिषम्&amp;rsquo; (वा० सं० ३।४८)। देवैरिन्द्रियैः कृतम्। अवायासिषम्=(जले) अवनीतवानस्मि। &amp;lsquo;नव नव दक्षिणा भवन्ति नावयन्त्येवैनम्&amp;rsquo; (षड्विंश० ३।८)। &amp;lsquo;अवैत्वभ्वं कृणुता वरीयः&amp;rsquo; (ऋ० ८।४९।५)। अवैतु=अपैतु। &amp;lsquo;हितं तेषामहितं मामकानाम्। एतत् सर्वं मम नावैति चेतः&amp;rsquo; (भा० वन० ४।१८)॥ नावैति नाङ्गी करोति। &amp;lsquo;अवैन्नाशं दशास्यस्य निर्वृत्तमिव राघवः&amp;rsquo; (भट्टि० ७।३३)। अवैत्=प्रत्यैत्, अजानात्। &amp;lsquo;अवैमि ते सारमतः प्रियं त्वाम्&amp;rsquo; (कु० ३।१३)। &amp;lsquo;भवानपीदं परवानवैति&amp;rsquo; (रघु० २।५६)। &amp;lsquo;अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि&amp;rsquo; (शा० ५)। अवैमि=मन्ये, पश्यामि। &amp;lsquo;नमः सखिभ्यः सन्नान्माऽवगात&amp;rsquo; (तै० ब्रा० २।४।७।११)। माऽवगात=माऽपगात=मा स्मापेत। &amp;lsquo;लोकं माऽर्वागवगाः&amp;rsquo; (पञ्च० ब्रा० १।५।५)। (हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः।  ई  ई (ईङ् गतौ)। &amp;lsquo;अवैषां हेड ईमहे&amp;rsquo; (वा० सं० १६।६)। अपनयामः।  ईक्ष्  ईक्ष् (ईक्ष दर्शने)। &amp;lsquo;योत्स्यमानानवेक्षेऽहम्&amp;rsquo; (गीता० १।२३)। इहावशब्दो नात्यर्थमुपकरोति धात्वर्थस्य। &amp;lsquo;वसुधेयमवेक्ष्यतां त्वया&amp;rsquo; (रघु० ८।३)। आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः। &amp;lsquo;त्वं राजा रक्षसां लङ्कामवेक्षेथा विभीषण&amp;rsquo; (भट्टि० १९।२३)। &amp;lsquo;अथाऽऽज्यमवेक्षते&amp;rsquo; (श० ब्रा० १।३।१।२६)। आज्ये पात्रस्थेऽन्तर्दृशं पातयतीत्यर्थः। &amp;lsquo;उदशराव आत्मानमवेक्ष्य… तौ होदशरावेऽवेक्षाञ्चक्राते&amp;rsquo; (छां० उ० ८1८।१)। उक्तोऽर्थः। &amp;lsquo;प्रतिगृह्य सौम्यं होता पूर्वश्छन्दोगेभ्योऽवेक्षेत&amp;rsquo; (ऐ० ब्रा० ३।३२)। घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः। &amp;lsquo;न कूपमवेक्षेत&amp;rsquo; (बौ० ध० २।३।६।२७)। आत्मानं तत्र द्रष्टुमिति शेषः। &amp;lsquo;नोदपानमवेक्षेत&amp;rsquo; (गो० गृ० ३।५।१३)। &amp;lsquo;आशीविषो नैनो राजानमवेक्षते&amp;rsquo; (तै० सं० ६।६।७।२)। राज्ञि सोमे दृष्टिं न पातयतीत्यर्थः। &amp;lsquo;अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…&amp;rsquo; (भा० उ० ९३।२०)। अवेक्षेरन्=अवदधीरन्=आद्रियेरन्। &amp;lsquo;श्लाघ्यां दुहितरमवेक्षस्व जानकीम्&amp;rsquo; (उत्तर० १।७)। तस्यां प्रतिजागृहि। &amp;lsquo;न कमलिनीं दृष्ट्वा ग्राहमवेक्षते मतङ्गजः&amp;rsquo; (माल० ३)। नावेक्षते न गणयति। &amp;lsquo;नित्यं शास्त्राण्यवेक्षेत निगमांश्चैव वैदिकान्&amp;rsquo; (मनु० ४।१९)। अवेक्षेत=चिन्तयेत्=विचारयेत्। &amp;lsquo;सूक्ष्मं विशेषणं तेषामवेक्षेच्छास्त्रचक्षुषा&amp;rsquo; (भा० शां० २१७।२८)। हेलया हेयत्वेन पश्येत्। अवशब्दोऽवक्रोशे वर्तते। &amp;lsquo;न परदुःखातुराः स्वसुखमवेक्षन्ते महाकारुणिकाः&amp;rsquo; (अवदा० मैत्री० जा०)। नावेक्षन्ते-नाद्रियन्ते। &amp;lsquo;सोऽवेक्षते जगत्कृत्स्नं न सहायमवेक्षते&amp;rsquo; (शि० भा० २६।१९)। जगति प्रतिजागर्तीत्याह। &amp;lsquo;न हि मन्ये नृशंसे त्वं राजधर्ममवेक्षसे&amp;rsquo; (रा० २।७४।२१)। अवेक्षसे=वेत्थ। &amp;lsquo;अवेक्षते महाभागस्तीर्थीकुर्वंस्तदाश्रमम्&amp;rsquo; (भा० पु० १।४।८)। अवेक्षते=प्रतीक्षते। अन्यत्र दुर्लभोऽयमर्थः। &amp;lsquo;अत्रास्त्यवेक्षा त्वयि मे रक्ष्यो हि शरणागत&amp;rsquo; (रा० २।९६।५१)। अवेक्षा=आदरः। &amp;lsquo;मम त्ववेक्षया वीर शृणु विज्ञापयामि ते&amp;rsquo; (भा० उ० ८।४२)। इहावेक्षाऽऽदरोऽवधानम्। &amp;lsquo;न ते पुत्रेष्ववेक्षाऽस्ति&amp;rsquo; (भा० आदि० २३३।८)। &amp;lsquo;यदि रामस्य नावेक्षा त्वयि स्यान्मातृवत्सदा&amp;rsquo; (रा० २।७३।१८)। अवेक्षा गौरवं संभावना पूज्यबुद्धिः। &amp;lsquo;ततोऽहं त्वामनुप्राप्तः कौरवाणामवेक्षया&amp;rsquo; (भा० वन० १०।१४)। अनन्तरोदीरित एवार्थः। &amp;lsquo;वर्णश्रमावेक्षणजागरूकः&amp;rsquo; (रघु० १४।८५)। वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः। &amp;lsquo;फलप्रचयनोदपानावेक्षण…&amp;rsquo; (द्रा० गृ० ३।१।३९)। उदपानं कूपः। तत्रावेक्षणमवाङ्मुखीभूय निरीक्षणम्। &amp;lsquo;अवेक्षमाणस्त्वां मां च न्यस्तास्त्रश्चाहवे हतः&amp;rsquo; (भा० द्रोण० १९६। ४८)। अवेक्षमाणः=प्रतिजाग्रत्=अप्रमाद्यत् (आवयोः)। &amp;lsquo;अवेक्षमाणां बहुशो वैदेहीं धरणीतलम्&amp;rsquo; (रा० ३।५२।४२)। अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते। &amp;lsquo;प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्&amp;rsquo; (भा० शां० १२०।१३)। अवेक्षितः कृतावेक्षः। &amp;lsquo;अङ्गावेक्षस्व सौमित्रे कस्येमां मन्यसे चमूम्&amp;rsquo; (रा० २।९६।१५)। अवेक्षस्व सम्यगवलोकय। &amp;lsquo;प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…&amp;rsquo; (पारिजात० १७।४६)॥ अवेक्ष्यतामुदीक्ष्यतां प्रेक्ष्यताम्। &amp;lsquo;आशीविषो वै नो राजानमवेक्षते&amp;rsquo; (ऐ० ब्रा० ६।१)। अवेक्षते=ईक्षते। &amp;lsquo;तातस्य प्रियकामेन यौवराज्यमवेक्षता&amp;rsquo; (भरतेन त्वया) (रा० २।५२।३६)। अवेक्षता अवेक्षमाणेन। &amp;lsquo;अनवेक्षितपूर्वसौहृदा रमते ऽन्यत्र गता तथाङ्गना&amp;rsquo; (सौग्दर० ८।४१)। अनवेक्षितमगणितम्। &amp;lsquo;तमवेक्ष्य रुरोद सा भृशं स्तनसम्बाधमुरो जघान च&amp;rsquo; (कु० ४।२६)। तं मधुं वीक्ष्य। &amp;lsquo;पारिणाह्यस्य वेक्षणे&amp;rsquo; (मनु० ९।११)। अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः।  उक्ष्  उक्ष् (उक्ष सेचने)। &amp;lsquo;दध्ना मधुमिश्रेणावोक्षति&amp;rsquo; (तै० सं० ५।४।५।२)। अवोक्षति=अवाङ्मुखेन हस्तेनोक्षति। &amp;lsquo;अथ सभाया मध्ये अधिदेवनमुद्धत्यावोक्ष्य&amp;rsquo; (आप० श्रौ० ५।६।१९।२)। उक्तोऽर्थः। &amp;lsquo;उद्धते वा अवोक्षितेऽग्निमादधति&amp;rsquo; (श० ब्रा० ६।४।४।१८)। उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥  ऋ  ऋ (ऋ गतिप्रापणयोः)। &amp;lsquo;यथाऽक्षोऽनुपाक्तः। अवार्च्छत्येवमवारम्&amp;rsquo; (तै० सं० २।६।३।३-४)। अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः।  ओण्  ओण् (ओणृ अपनयने)। पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः।  कर्ण् ।  &amp;lsquo;यात्रापहृतचेतस्त्वात्तद्वाक्यमवकर्णयन्&amp;rsquo; (बृ० श्लो० सं० ३।७६)। अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः।  कल्  कल् (कल गतौ संख्याने च)। अवकलितो दृष्ट इति धरणिरिति शब्दकल्पद्रुमः।  काश्  काश् (काशृ दीप्तौ)। &amp;lsquo;वर्णावकाशमपि मे पश्य पाण्डव यादृशम्&amp;rsquo; (भा० वि० २०।१५)। वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य। &amp;lsquo;उभयतो मांसैः संछन्नं नावकाशते&amp;rsquo; (श० ब्रा० ८७।४।२०)। नावकाशते न दृग्विषयतां याति। &amp;lsquo;इहि तिस्रः परावतः…धेना इन्द्रावचाकशत्&amp;rsquo; (ऋ० ८।३२।२२)। &amp;lsquo;जनानां धेना अवचाकशद् वृषा&amp;rsquo; (ऋ० १०।४३।६)। &amp;lsquo;अन्तरिक्षेण पतति विश्वा रूपावचाकशत्&amp;rsquo; (ऋ० १०।१३६।४)। इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह। &amp;lsquo;यानि तस्याः (शम्याः) वकाशानि दिव्यरूपाण्यमन्यत&amp;rsquo; (भा० वि० ५।२०)। वकाशानि अवकाशानि सुषिरस्थानानि कोटराख्यानि।  कील्  कील् (कील बन्धने)। &amp;lsquo;क्षुत्पिपासावकीलनम्&amp;rsquo; (भा० आश्व० ४५।३)। अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही।  कुत्स्  कुत्स् (कुत्स अवक्षेपणे)। &amp;lsquo;कुल्माषांश्चिदाहरेत्यवकुत्सिते&amp;rsquo; (नि० १।४।१४)। अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह।  कृत्  कृत् (कृती छेदने)। &amp;lsquo;एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥&amp;rsquo; (भा० स्त्री० १६।१)। अवकर्तनं युद्धभूमिः। &amp;lsquo;सन्दर्याग्रे स्वभार्यायाः कर्णनासावकर्तनम्&amp;rsquo; (राज० ७।८९२)। अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्। &amp;lsquo;इयं वस्त्रावकर्तेन संवीता चारुहासिनी&amp;rsquo; (भा० वन० ६२।२२)। वस्त्रावकर्तो वस्त्रखण्डः। &amp;lsquo;कृष्णाजिनग्रीवा एवावकृत्य प्रत्यानह्यति&amp;rsquo; (श ० ब्रा० ३।३।४।८)। अवकृत्य=अपच्छिद्य। &amp;lsquo;निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…&amp;rsquo; (भा० आदि० १७८।१९-२०)। अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह।  कृश्  कृश् (कृश तनूकरणे)। &amp;lsquo;न यं जरन्ति शरदो न मासा न द्याव इन्द्रमवकर्शयन्ति&amp;rsquo; (ऋ० ६।२४।७)। नावकर्शयन्ति ईषदपि न कृशी कुर्वन्ति। अवोऽल्पार्थे।  कृष्  कृष् (कृष विलेखने)। &amp;lsquo;कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्&amp;rsquo; (भा० सभा० ५।७३)॥ नावकर्षसि=न निष्कासयसि=न बहिष्करोषि। अपकर्षसीति पाठान्तरम्। &amp;lsquo;प्राकृष्यमाणः कलिना सौहृदेनावकृष्यते&amp;rsquo; (भा० वन० ६२।२६)। अवकृष्यते=हीयते। &amp;lsquo;प्रतिकर्तुं प्रकृष्टस्य नावकृष्टेन युज्यते&amp;rsquo; (रा० ४।१७।४७)। अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः। &amp;lsquo;अवकृष्टोत्तरासङ्गः कृशो धमनिसन्ततः&amp;rsquo; (भा० वन० १२।१४)। अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः। &amp;lsquo;पणो देयोऽवकृष्टस्य षडुत्कृष्टस्य वेतनम्&amp;rsquo; (मनु० ७।१२६)। अवकृष्टस्य गेहादिसंमार्जकोदकवाहादेः कर्मकरस्येति कुल्लूकः। &amp;lsquo;मामग्रासनतोऽवकृष्टमवशम्&amp;rsquo; (मुद्रा० १।१२)। अवकृष्टमधः पातितम्। &amp;lsquo;नखावकृष्टेऽत्यर्थं पिण्डकाः सदाहपाका भवन्ति&amp;rsquo; (सूश्रुत० २।२९१।१)। नखावकृष्टे=नखस्याधोभागे। &amp;lsquo;पादावकर्षणसन्धानैः&amp;rsquo; (भा० द्रोण० १४२।४५)। पादावकर्षणम्=पादयोर्नीचैः कर्षणम्। &amp;lsquo;न सन्तु यदुवीराणां दारा हारावकर्षिताः&amp;rsquo; (पारिजात० १३।४४)। अवतारितहाराः, अवरोपितमौक्तिकमालाः। &amp;lsquo;ध्रुवां चावकृष्टे ऽनुपूर्वम्&amp;rsquo; (का० श्रौ० २।८।१३)। अवकृष्टे ऽधोदेशे।  कॄ  कॄ (कॄ विक्षेपे)। &amp;lsquo;पुनः पुनः कुत्सयन्तं तु विगृह्यादितो ग्रन्थेनावकिरेत्&amp;rsquo; (का० सं० विमान० शिष्योप०)। &amp;lsquo;अवाकीर्यत कनीयांसौ रतोमावुपाश्नुत, यज्ञावकीर्णा हि&amp;rsquo; (पञ्चविंश० ब्रा०)। &amp;lsquo;ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः&amp;rsquo; (भा० वन० १७५।१६)। आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्। &amp;lsquo;महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्&amp;rsquo; (रा० २।३०।१३)॥ उक्तोऽर्थः। &amp;lsquo;असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते&amp;rsquo; (भा० पु० ७।१।५९)। अवकीर्यते=क्षरति=नश्यति। &amp;lsquo;(तम्) अवाकिरन् बाललताः प्रसूनैः&amp;rsquo; (रघु० २।१०)। तस्योपरि निचिक्षिपुरित्यर्थः। &amp;lsquo;अवाकिरन् शरान्&amp;rsquo; (भा० वन० २१।३०)। अवाकिरन्=प्रास्यन्। &amp;lsquo;यो ब्रह्मचार्यवकिरेत्&amp;rsquo; (तै० आ० २।१८)। रेतः सिञ्चेत् स्त्रियाम्। &amp;lsquo;वाससाऽऽच्छादयामास माल्येनावचकार च&amp;rsquo; (रा० ४।१४।२३)। अवचकार=माल्यं तस्योपरि निचिक्षेप। &amp;lsquo;अवकिरते हस्ती स्वयमेव&amp;rsquo; (पा० ३।१।८७)। भुव्यात्मानं प्रसारयतीत्यर्थः। &amp;lsquo;सप्तद्वारावकीर्णां च न वाचमनृतां वदेत्&amp;rsquo; (मनु० ६।४८)। चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः। &amp;lsquo;अवकीर्णः सुगुप्तश्च न वाचा ह्यप्रियं वदेत्&amp;rsquo; (भा० शां० २७८।८)। अवकीर्णः (मूढैः) पांसुभिश्छन्नः, धिक्कृत इत्यर्थः। &amp;lsquo;तीर्थान्य् अवकीर्णानि तपस्विभिः&amp;rsquo; (भा०)। अत्रावोऽस्थाने। आङ् इति तु स्थाने स्यात्। &amp;lsquo;किमपैति रजोभिरौर्वरैरवकीर्णस्य मणेर्महार्घता&amp;rsquo; (शिशु० १६।२७)। अत्र कविना भारतप्रयोगोऽनुकृतः। स एव च दोषः। &amp;lsquo;अवकीर्णस्त्वहं कुन्त्या सूतेन च विवर्धितः&amp;rsquo; (भा० भीष्म० १२२।२४)। अवकीर्णः=प्रास्तः=(जलेऽन्तर्) निक्षिप्तः। &amp;lsquo;पुत्रं सर्वगुणोपेतमवकीर्णं जले पुरा&amp;rsquo; (भा० शां० १।२२)। उक्तोऽर्थः। &amp;lsquo;वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्&amp;rsquo; (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। अवकीर्णः=सिक्तरेताः। &amp;lsquo;अवकीर्णिव्रतं चरेत्&amp;rsquo; (लौ० गृ० १।३३)। अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)। &amp;lsquo;अवकीर्णी भवेद् गत्वा ब्रह्मचारी तु योषितम्&amp;rsquo; (याज्ञ० ३।२८०)। चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः। &amp;lsquo;गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः&amp;rsquo; (बौ० ध० २।७।१०)॥ &amp;lsquo;स्वानि वासांसि… अवकीर्योत्तराणि सभायां समुपाविशन्&amp;rsquo; (भा० सभा० ६८।३९)। अवकीर्य=अवरोप्य=अवतार्य। &amp;lsquo;सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती&amp;rsquo; (भा० अदि० ७४।७०)। अवकीर्य=प्रास्य=भुवि निक्षिप्य। &amp;lsquo;अवकर इत्येके&amp;rsquo; (गौ० ध० ३।५।१३)। सख्यादिगमनेऽवकरो दोष इत्युज्ज्वला। &amp;lsquo;वर्चस्केऽवस्करः&amp;rsquo; (रा० ६।१।१४८)। अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति। &amp;lsquo;अवाकीर्षत&amp;rsquo; (पञ्च० ब्रा० १७।४।३)। अवकीर्णिनो ऽभवन्नित्यर्थः। &amp;lsquo;क्रोधं कृत्वा समभ्येत्य मम श्मश्रूण्यवाकिरत्&amp;rsquo; (शिवपु० २।४।१५।३१)। अवाकिरत्। अपाहरत् अवाकृन्तत्। &amp;lsquo;अवकीर्यैव भ्रातृव्यान्&amp;rsquo; (तै० ब्रा० १।१।२।६)। अवकीर्य विनाश्य। &amp;lsquo;न तत्पदमुपादेयं कविनाऽवकरो हि सः&amp;rsquo; (व्यक्ति० २।६७)। अवकरोऽपभ्रंशः, दुष्टः शब्दः।  क्लृप्  क्लृप् (कृपू सामर्थ्य )। &amp;lsquo;न हि तदवकल्पते यद् ब्रूयादिदमहं सत्यादनृतमुपैमीति&amp;rsquo; (श० ब्रा० १।१।१।६)। नावकल्पते न युज्यते। &amp;lsquo;न हि तदवकल्पते यदुत्तरवेदावग्निहोत्रं जुहुयात्&amp;rsquo; (श० ब्रा० २।५।२।४८)। &amp;lsquo;तद् यदृक्शो न तदवकल्पते&amp;rsquo; (ऐ० ब्रा० ६।२)। न संभवतीत्यर्थः। &amp;lsquo;न वा एतस्यानिष्टक आहुरवकल्पते&amp;rsquo; (तै० सं० ५।४।१०।३)। उक्तोऽर्थः। &amp;lsquo;इतश्च न प्रधानस्य प्रवृत्तिरवकल्पते&amp;rsquo; (ब्र० सू० शां० भा० २।२।८)। नावकल्पते, न घटते, न युज्यते, न संभवति। &amp;lsquo;तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।&amp;rsquo; (भा० पु० ६।१७।२३)॥ अवकल्पते=कल्पते=अलं भवति। &amp;lsquo;नार्थोऽवेन। तां मा यज्ञेऽवकल्पय&amp;rsquo; (श० ब्रा० १।८।१।९)। अवकल्पय=उपयुङ्क्ष्व। &amp;lsquo;नाह पुराऽवभृथात् पुनर्दीक्षामवाकल्पयन्&amp;rsquo; (देवाः) (श० ब्रा० ३। ४।३।१)। अवाकल्पयन्=प्राकल्पयन्=समपादयन्=निरवर्तयन्। &amp;lsquo;तेभ्यः प्रातः सवनेऽवाचिवाल्पयिषन्&amp;rsquo; (ऐ० ब्रा० ३।३०)। अवक्लृप्तिः संभावनेति भट्टभास्करः। समभावयन्नित्यर्थः। &amp;lsquo;जातु तत्रभवान्वृषलं याजयेन्नावकल्पयामि&amp;rsquo; (पा० ३।३।१४७)। सूत्रे वृत्तिः। न संभावयामीत्यर्थः। &amp;lsquo;तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु&amp;rsquo; (श० ब्रा० २।१।४।२)। अनवक्लृप्तमनुचितम्। &amp;lsquo;अनवक्लृप्ता तस्यैषा भवति&amp;rsquo; (अष्टमी सामिधेनी) (श० ब्रा० १।४।१।३७)। अलब्धावकाशा भवतीत्याह। &amp;lsquo;नावकल्प्यमिदं ग्लायेद् यत् कृच्छ्रेषु भवानपि&amp;rsquo; (भट्टि० १९।१७)। नावकल्प्यं न संभाव्यम्। &amp;lsquo;ततः कारणभावोपि बीजादेर्नावकल्पते&amp;rsquo; (तत्त्वसं० १३)। नावकल्पते नोपपद्यते न संभाव्यते। &amp;lsquo;शूद्रो यज्ञेऽनवक्लृप्तः&amp;rsquo; (तै० सं० ७।१।१।६)। अनवक्लृप्तोऽनधिकृतः।  क्रन्द्  क्रन्द् (क्रदि आह्वाने रोदने च)। &amp;lsquo;अवक्रन्द दक्षिणतो गृहाणाम्&amp;rsquo; (ऋ० २।४२।३)। मन्दं वाश्यस्व, अनुच्चै रुवीहि इत्युक्तं भवति। &amp;lsquo;क्रन्दते स्वाहाऽवक्रन्दाय स्वाहा&amp;rsquo; (वा० सं० २२।७)। यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह। &amp;lsquo;उत्सादेन जिह्वामवक्रन्देन तालुम्&amp;rsquo; (तै० सं० ५।७।१२।४३)।  क्रम्  क्रम् (क्रमु पादविक्षेपे)। &amp;lsquo;न हि परलोकादेत्य सत्त्वं गर्भमवक्रामति&amp;rsquo; (चरक० शरीर० ३।९)। अवक्रामति=अवतरति। अवशब्दोऽधोर्थे। &amp;lsquo;जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति&amp;rsquo; (का० सं० शरीर० गर्भाव०)। उक्तपूर्व एवार्थः। &amp;lsquo;वज्रेणैवैनमवक्रामति&amp;rsquo; (श० ब्रा० १३।१।२।९)। अभिभवतीत्यर्थः। &amp;lsquo;नमो वरुणायेति वाचयत्यपोऽवक्रमयन्&amp;rsquo; (का० श्रौ० १०।८।२३)। यजमानमुदकमध्ये प्रवेशयन्नित्याह। &amp;lsquo;अवक्रामन्तः प्रपदैरमित्रान्&amp;rsquo; (ऋ० ६।७५।७)। चरणाग्रैरवताड यन्तः, अधस्पदं कुर्वन्त इत्यर्थः। &amp;lsquo;प्रतूर्वन्नेह्यवक्रामन्नशस्तीः&amp;rsquo; (श० ब्रा० ६।३।२७)। अनन्तरोदीरित एवार्थः। &amp;lsquo;तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते&amp;rsquo; (तै० सं० ६।४।७।३)। &amp;lsquo;अभिक्रामं सायं जुहोत्यवक्रामं प्रातः&amp;rsquo; (आप० श्रौ० ६।३।१०५)। अवक्रम्यावक्रम्य पश्चात् सृत्वेत्यर्थः। &amp;lsquo;वज्रेणैव पाप्मानं भ्रातृव्यमवक्रामति&amp;rsquo; (तै० ब्रा० ३।८।४।२)। अवक्रामति अधस्पदं करोति, न्यक् करोति। &amp;lsquo;अग्नाविष्णू मा वामवक्रमिषम्&amp;rsquo; (तै० सं० १।१।१२)। अवक्रम्य अधस्पदं कृत्वा मा गामित्याह। &amp;lsquo;मा नो अज्ञाता वृजना दुराध्यो माऽशिवासो अवक्रमुः&amp;rsquo; (ऋ० ७।३२।२७)। उक्तोऽर्थः। &amp;lsquo;अथातो गर्भावक्रान्तिशारीरं व्याख्यास्यामः&amp;rsquo; (सुश्रुत० शारीर० ३।१)। अवक्रान्तिरुपगमनमवतरणम्।  क्री  क्री (डुक्रीञ् द्रव्यविनिमये)। &amp;lsquo;ब्राह्मणं क्षत्रियं वा सहस्रेण शताश्वेनावक्रीय&amp;rsquo; (शां० श्रौ० १६।१०।१०)। उपभोगार्थं भाटकेनादायेत्यर्थः। &amp;lsquo;विक्रयावक्रयाधानयाचितेषु पणान्दश&amp;rsquo; (याज्ञ० २।२३८)। अवक्रीणीतेऽनेनेत्यवक्रयः पिण्डक उच्यते (काशिका)। &amp;lsquo;अवक्रयो भाटकम्। अवक्रयः&amp;rsquo; (पा० ४।४।५०)। पिण्डको राजग्राह्यं द्रव्यम्। &amp;lsquo;प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः&amp;rsquo; (कौ० अ० २।३६।२३)। अवक्रयिणो भाटकेन गृहीतगृहस्य।  क्रुश्  क्रुश् (क्रुश आह्वाने रोदने च)। &amp;lsquo;अवक्रुष्टः कोकिलयाऽवकोकिलः।&amp;rsquo; (स्वरेण) अधिक्षिप्तो न्यक्कृतः।  क्वथ्  क्वथ् (क्वथे निष्पाके)। अवक्वाथो न्यूनः क्वाथः।  क्षर्  क्षर् (क्षर संचलने) &amp;lsquo;अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य&amp;rsquo; (पाणिं गृह्णीयात्) (आश्व० गृ० १।२०)। निगदव्याख्यातम्।  क्षल्  क्षल् (क्षल शौचकर्मणि)। शिरोवक्षालनम्=शिरसोम्भसि निमज्जनम्।  क्षि  क्षि (क्षि हिंसायाम्)। &amp;lsquo;तां तेन वाऽवक्षिणुयात्&amp;rsquo; (लाट्या० श्रौ० ४।३।१६)। अपाकुर्यादित्यर्थः।  क्षिप्  क्षिप् (क्षिप प्रेरणे)। &amp;lsquo;अव क्षिपो दिवो अश्मानमुच्चा&amp;rsquo; (ऋ० २।३०।५)। अवक्षिप=अधस्तात् प्रेरय=अधः पातय। &amp;lsquo;अव क्षिपन्ति स्रुग्भाण्डान्&amp;rsquo; (रा० २।११६।१७)। अवस्कन्दयन्तीत्यर्थः। &amp;lsquo;सात्वताऽभिसृते द्रोणे धृष्टद्युम्नमवाक्षिपन्&amp;rsquo; (भा० द्रोण० ९७।३६)। अपनीतवन्त इत्यर्थः। &amp;lsquo;अयाज्ययाजनाध्यापने नियुक्तममृष्यमाणं राजाऽवक्षिपेत्&amp;rsquo; (कौ० अ० १।१०)। धिक्कुर्यादित्यर्थः। &amp;lsquo;अवाक्षिपद् वासुदेवम्&amp;rsquo; (भा० सभा० २६।३२)। अवामानयद् अध्यक्षिपदित्यर्थः। &amp;lsquo;शिर उत्क्षिप्य नागस्य पुनः पुनरवाक्षिपत्&amp;rsquo; (भा० आदि० १८।१५)। अधोऽक्षिपदित्यर्थः। &amp;lsquo;शृतं कृण्वन्त इह मावचिक्षिपन्&amp;rsquo; (अथर्व० १८।४।१२)। अवक्षिप्तमवकीर्णं मा स्म कुर्वन्नित्यर्थः। &amp;lsquo;अवक्षिपन्नर्क उल्कामिव द्योः&amp;rsquo; (ऋ० १०।६८।४)। अवक्षिपन् भ्रंशयन्, अधःपातयन् इत्यर्थः। &amp;lsquo;अवक्षेपणे कन्&amp;rsquo; (पा० ५।३।९५)। अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः। &amp;lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&amp;rsquo; (भा० अनु० ५९।२८)। अवक्षेप्तुं कल्पयितुं विधातुं स्थिरीकर्तुमित्यनर्थान्तरम्। &amp;lsquo;अवक्षिप्तावधूतानामसीनां वीरबाहुभिः&amp;rsquo; (भा० भीष्म० ४६।१७)। अवक्षिप्तानामधोमुखं पातितानाम्। &amp;lsquo;सम्भग्नस्फुटितगात्रमवक्षिप्तं विद्यात्&amp;rsquo; (कौ० अ० ४।६)। अवक्षिप्तम् अधः पातितम्। &amp;lsquo;सूक्ष्मवस्त्राण्यवक्षिप्य मुनिवस्त्राण्यवस्त ह&amp;rsquo; (रा० २३७।७)। अवक्षिप्य=अवतार्य। &amp;lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&amp;rsquo; (भा० अनु० ५९।२८)॥ अवक्षेप्तुं समर्पयितुम् इति नीलकण्ठः।  क्षु  क्षु (टुक्षु शब्दे)। &amp;lsquo;पक्षिजग्धं गवाघ्रातमवधूतमवक्षुतम्&amp;rsquo; (मनु० ५।१२५)। अवक्षुतम्=उपरिकृतक्षुतम्। उपसर्गवशात्सकर्मकत्वम्। &amp;lsquo;अवक्षुतावरुदितं तथा श्राद्धे च वर्जयेत्&amp;rsquo; (भा० अनु० ९१।४१)। &amp;lsquo;द्विषदन्नं नगर्यन्नं पतितान्नमवक्षुतम्&amp;rsquo; (मनु० ४।२१३)। उक्तपूर्व एवार्थः। न भुञ्जीतेत्यनुषङ्गः।  क्षुद्  क्षुद् (क्षुदिर् सम्पेषणे)। &amp;lsquo;तण्डुलानवक्षुद्य&amp;rsquo; (सुश्रुत० १।१६३।१३)। अवक्षुद्य अवहत्य। अवमृद्य सम्पिष्य।  क्ष्णु  क्ष्णु (क्ष्णु तेजने)। &amp;lsquo;ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्&amp;rsquo; (ऋ० १०।२३।२)। अवक्ष्णौमि=प्रमार्ज्मि।  खण्ड्  खण्ड् (खडि मन्थे, खडि भेदने)। &amp;lsquo;विद्यत्यवखण्डयति विनाशयति पाप्मनः&amp;rsquo; (बृ० उ० ५।७ इत्यत्र शां० भा०)। &amp;lsquo;अर्धयाममात्रावखण्डितायां विभावर्याम्&amp;rsquo; (काद०)। अवखण्डिता=अतीता। &amp;lsquo;अहर्निशासंस्थां यथावदवखण्डिताम्&amp;rsquo; (मार्क० पु० १६।७०)। मध्ये त्रुटितां भग्नाम् इत्याह।  ख्या  ख्या (ख्या प्रकथने)। &amp;lsquo;आदित्या अव हि ख्यताधि कूलादिव स्पशः&amp;rsquo; (ऋ० ८।४७।११)। (यूयम्) अवख्यत=अधःपश्यत। &amp;lsquo;तं ते दुश्चक्षा माऽवख्यन्&amp;rsquo; (तै० सं० ३।२।१०।२)। मा दर्शन्नित्यर्थः। &amp;lsquo;तद्धैके यजमानमवख्यापयन्ति&amp;rsquo; (आज्यम्) (श० ब्रा० १।३।१।२६)। एकेषां दर्शनं यजमान आज्यमवेक्षेत न ऋत्विग् इत्युक्तं भवति।  गण्  गण् (गण संख्याने)। &amp;lsquo;पर्वतीय इति माऽवजीगणः&amp;rsquo; (कि० १३।६७)। ममानादरं मा कार्षीरित्यर्थः। &amp;lsquo;अवगणितखलीनाकर्षणः&amp;rsquo; (पञ्चत० ५)। अवगणितमवधीरितमुपेक्षितं खलीनस्याकर्षणं येन सः। &amp;lsquo;कुम्भपातमात्रगतजीवितं तं नकुलं तत्रैवावगणय्य&amp;rsquo; (पञ्चत०)। सावहेलं तत्रैव विहायेत्यर्थः।  गम्  (गम्लृ गतौ)। &amp;lsquo;अञ्जः समुद्रमवजग्मुरापः&amp;rsquo; (ऋ० १।३२।२, अथर्व० २।५।६)। अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः। &amp;lsquo;हारिद्रवेव पतथो वनेदुप सोमं सुतं महिषेवाव गच्छथः&amp;rsquo; (ऋ० ८।३५।७)। सोममवगच्छथः=अवतीर्य सोममुपेथः। &amp;lsquo;नैनं घ्नन्ति पर्यायिणो न सन्नाँ अवगच्छति&amp;rsquo; (अथर्व० ६।७६।४)। अवगच्छति=नीचैर्गच्छति=नमति। &amp;lsquo;विश्वेह देवौ सवनाऽव गच्छतम्&amp;rsquo; (ऋ० ८।३५।४)। विश्वा सवनान्यभिवर्तेथाम् इत्याह। &amp;lsquo;(यः) बृहस्पतिं मनसाऽवगच्छात्&amp;rsquo; (अथर्व० ४।१।७)। अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति। &amp;lsquo;अव शादेषु गच्छति (वाजी)&amp;rsquo; (ऋ० ९।१५।६)। शादेषु नवतृणेष्ववाङ्मुखः सन् गच्छतीत्याह। &amp;lsquo;कुतो युद्धं जातु नरोऽवगच्छेत्&amp;rsquo; (भा० उ० २६।३)। अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः। &amp;lsquo;यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः&amp;rsquo; (कौ० सू० १२३)। उपर्यवपतेयुरित्यर्थः। &amp;lsquo;कथ शान्तमित्यभिहिते श्रान्त इत्यवगच्छति मूर्खः&amp;rsquo; (मृच्छक०)। अवगच्छति=जानाति। &amp;lsquo;तत्तदेवावगच्छ त्वं मम तेजोंशसम्भवम्&amp;rsquo; (गीता० १०।४१)। उक्तोऽर्थः। &amp;lsquo;तदैव ध्यानादवगतोऽस्मि&amp;rsquo; (शा० ७)। कर्तरि क्तः। अवगतवानस्मि। &amp;lsquo;अपाञ्चमिन्द्र तं कृत्वाऽथेममिहाव गमय&amp;rsquo; (अथर्व० ३।३।६) इतोऽभिवर्तयेत्यर्थः। &amp;lsquo;आदित्या विश्वमवगमयन्ति।&amp;rsquo; (तै० सं० २।३।१।५)। अवगमयन्ति प्रापयन्ति। विरुद्धार्थमवगमयति। बोधयतीत्यर्थः। &amp;lsquo;कतमेन दिग्विभागेनावगन्तव्यम्&amp;rsquo; (तन्त्रा० २।२)। इहावशब्दोऽस्थाने। गन्तव्यमित्येव साधु। &amp;lsquo;न भवति महिमा विना विपत्तेरवगमयन्निव पश्यतः पयोधिः&amp;rsquo; (भट्टि० १०।७२)। अवगमयन्=बोधयन्। &amp;lsquo;यदि कामयेत योऽवगतः सोऽपरुध्यताम्&amp;rsquo; (तै० सं० ६।६।५)। अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः।  गर्ह्  गर्ह् (गर्ह गल्ह कुत्सायाम्)। &amp;lsquo;कृपणं चास्थिरं बाल्ये वृद्धभावेऽवगर्हितम्&amp;rsquo; (रा० २।२१।१९)। अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति।  गल्  गल् (लौकिकोऽयं धातुरवस्रंसने स्यन्दने वा वर्तते)। &amp;lsquo;सौवर्णं वलयमवागलत्कराग्रात्&amp;rsquo; (शिशु० ८।३४)। अवास्रंसत=अभ्रंशत।  गाह्  गाह् (गाहू अवलोडने)। &amp;lsquo;अस्यां नद्यां सुपुण्यायां यथेष्टम्…अवगाह्यताम्&amp;rsquo; (भा० वन० ९९।३३)। अवतीर्य स्नायताम् इत्यर्थः। &amp;lsquo;स्वप्नेऽवगाहतेऽत्यर्थं जलम्&amp;rsquo; (याज्ञ० १।२७२)। अवगाहते=निमज्जति। &amp;lsquo;सम्प्राप्य पण्डितः कृच्छ्रं प्रज्ञामेवावगाहते&amp;rsquo; (रा० ३।६८।५३)। विचारमग्नो भवति, कृच्छ्रवारणोपायं चिन्तयतीत्याह। &amp;lsquo;वारिकोष्ठेऽवगाहयेत्&amp;rsquo; (सूश्रत० २।५५०।११)। &amp;lsquo;जलावगाहक्षणमात्रशान्ता&amp;rsquo; (रघु० ५।४७)। जलावगाहः=जले निमज्जनम्। &amp;lsquo;सकलशास्त्रावगाहगम्भीरबुद्धिः&amp;rsquo; (काद०)। अवगाहः=(शास्त्रे) गभीरप्रवेशः। &amp;lsquo;उपनाहोऽवगाहश्च परिषेकस्तथाष्टमः&amp;rsquo; (का० सं० २३।२६)। अवगाहः=स्वेदभेदः। &amp;lsquo;अवगाढा च पीता च (गङ्गा) पुनात्या सप्तमं कुलम्&amp;rsquo; (भा० वन० ८५।९३)। अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः। &amp;lsquo;सलिलमवगाढो मुनिजनः&amp;rsquo; (स्वप्न० १।१६)। अवतीर्णः, निमग्नः। &amp;lsquo;अभ्युन्नता पुरस्तादवगाढा जघनगौरवात् पश्चात्&amp;rsquo; (पदपङ्क्तिः) (शा० ३।८)। अवगाढा मग्ना, न्यग्भावं गता, न्यक्ना। &amp;lsquo;अवगाढं भवत्यग्रे विपरीतं तु योषितः।&amp;rsquo; (बृ० श्लो० सं० ९।२४)। उक्तोऽर्थः। &amp;lsquo;अवगाढः सुदुष्पारं शोकसागरमब्रवीत्&amp;rsquo; (रा० २।६०।२७)। अवगाढः प्रविष्टः=अवतीर्णः=मग्नः। &amp;lsquo;अमृतह्रदमिवावगाढोस्मि&amp;rsquo; (शा० ७)। &amp;lsquo;जलावगाढस्य वनद्विपस्य&amp;rsquo; (मृच्छ० २)। सुदूरमवगाढया। &amp;lsquo;शक्त्या निर्भिन्नहृदयः&amp;rsquo; (रा० ६।८०।३७)। सुदूरमवगाढया=सुदूरमन्तः प्रविष्टया। &amp;lsquo;अवगाढा द्विषन्तो मे सुखी वातोऽभिवाति माम्&amp;rsquo; (भा० वि० ६८। ७५)। अवगाढाः पराभूताः। &amp;lsquo;पूर्वापरौ तोयनिधी वगाह्य&amp;rsquo; (कु० १।१)। वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः। &amp;lsquo;तमोपहन्त्रीं तमसां वगाह्य&amp;rsquo; (रघु० ७।४०)। तमसां नदीमवगाह्य तत्र स्नात्वेत्यर्थः। &amp;lsquo;विमानशृङ्गाण्यवगाहमानः&amp;rsquo; (घोषः) (कु० ७।४०)। आक्रामन्, व्याप्नुवन्नित्यर्थः। &amp;lsquo;सूत्रेणानवगाढमनतिशिथिलं च बद्ध्वा।&amp;rsquo; (सुश्रुत० १।१६।१४)। अनवगाढं नातिदृढम्।  गुण्ठ्  गुण्ठ् (गुठि इत्यपरे, वेष्टनेऽर्थे )। &amp;lsquo;पिचुप्लोतयोरन्यतरेणावगुण्ठ्य&amp;rsquo; (सुश्रुत० १।५७।४)। वेष्टयित्वेत्यर्थः। &amp;lsquo;रजनीतिमिरावगुण्ठिते पुरमार्गे&amp;rsquo; (कु० ४। ११)। &amp;lsquo;तिमिरावगुण्ठिते=तमसाऽऽच्छादिते। पांशुपादावगुण्ठिताः&amp;rsquo; (भा० वन० २००।३४)। पांसुभिरवकीर्ण चरणा इति विवक्षति।  गुर्  गुर् (गुरी उद्यमने)। &amp;lsquo;न कदाचिद् द्विजे तस्माद् विद्वानवगुरेदपि। न ताडयेत्तृणेनापि…&amp;rsquo; (मनु० ४।१६९)॥ अवगुरेत्=हननेच्छया दण्डमुद्यच्छेत्। &amp;lsquo;अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते&amp;rsquo; (मनु० ११।२०६)॥ उदितोऽर्थः। &amp;lsquo;ब्राह्मणायावगुर्यैव&amp;rsquo; (मनु० ४।१६५)।  गुह्  गुह् (गुहू संवरणे)। &amp;lsquo;या ममोद्विजते नित्यं सा मामद्यावगूहते&amp;rsquo; (पञ्चत० ४)। अवगूहते=उपगूहते=आश्लिष्यति। &amp;lsquo;वृद्धमिव पतिं प्रमदा नेच्छत्यवगूहितुं लक्ष्मीः&amp;rsquo; (तन्त्रा० २।३।९०)। अवगूहितुम् उपगूहितुम्।  गॄ  गॄ (गॄ निगरणे) &amp;lsquo;एवानेवाव सागरत्&amp;rsquo; (अथर्व० १६।७।४)। को रोमन्थो नाम। &amp;lsquo;उद्गीर्णस्य वा अवगीर्णस्य वा मन्थो रोमन्थः&amp;rsquo; (३।१।१५ सूत्रभाष्ये)। अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)। &amp;lsquo;अवगिरते ग्रासम्&amp;rsquo; (पा० १।३।५१ सूत्र वृत्तिः)। निगिरतीत्यर्थः। &amp;lsquo;अवगिरमाणैश्च पिशाचैर्मांसशोणितम्&amp;rsquo; (भट्टि० ८।३०)। अवगिरमाणैः=निगिलद्भिः। &amp;lsquo;हृतापि ते हं न जरां गमिष्ये आज्यं यथा मक्षिकयाऽवगीर्णम्&amp;rsquo; (रा० ३।४७।४८)। अवगीर्णं निगीर्णम् अभ्यवहृतम्। &amp;lsquo;या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः&amp;rsquo; (अमरु० ७७ इत्यत्रार्जुनवर्मदेवकृतायां टीकायाम्)। नावगिरेत् नास्वादेत।  गै  गै (के गै शब्दे)। &amp;lsquo;अवगीतः ख्यातगर्हण इत्यमरः।&amp;rsquo; अवगीतं जन्ये स्याद् इति च सः। &amp;lsquo;अवगीतां गमिते दशामिमाम्&amp;rsquo; (कि० २।७) अवगीताम्=निन्दिताम्। &amp;lsquo;प्रकृत्या कल्याणी मतिरनवगीतः परिचयः&amp;rsquo; (उत्तर० २।२)। अनवगीतः=अनवद्यः। &amp;lsquo;अवगीतमिदं रूपम्&amp;rsquo; (प्रतिज्ञा० ४।८)। निन्दितमित्यर्थः। &amp;lsquo;अवगीतमिदं सर्वमावाभ्यां भक्तकाननम्&amp;rsquo; (हरि० २।८।९)। भुक्तकाननमिति पाठान्तरम्।  ग्रह्  ग्रह् (ग्रह उपादाने)। &amp;lsquo;दासेति दक्षिणानवगृह्णीयात्&amp;rsquo; (रश्मीन्) (लाट्या० श्रौ० २।८।१३)। शिथिली कुर्यादित्याह। नृमणाः। पितृयाणम्। &amp;lsquo;अत्र हि ऋकारोऽवगृह्यते&amp;rsquo; (पा० ८।४।२६ सूत्रे वृत्तौ)। अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः। &amp;lsquo;वातमूत्रपुरीषरेतांस्यवगृह्णाति&amp;rsquo; (चरक० सू० २६।४३)। बद्धानि करोतीत्यर्थः। &amp;lsquo;स्वामिनमवशमवगृह्णन्ति&amp;rsquo; (दशकु०)। वशे कुर्वन्तीत्यर्थः। &amp;lsquo;अनुग्रहावग्रहयोर्विधाता&amp;rsquo; (शिशु० १।७१)। अवग्रहो निग्रहः। &amp;lsquo;संसारावग्रहः&amp;rsquo; (मालती०)। संसाररूपो बन्धः। &amp;lsquo;प्रसह्य रक्षोभिरवग्रहं च&amp;rsquo; (रा०)। अवग्रहो बन्धः। &amp;lsquo;परस्परावग्रहनिर्विकारौ&amp;rsquo; (माल० ५।१४)। अवग्रहो निरोधः संयमः। &amp;lsquo;वृष्टिर्भवति सस्यानामवग्रहविशोषिणाम्&amp;rsquo; (रघ० १।६२)। अवग्रहो वर्षप्रतिबन्धः। &amp;lsquo;सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण&amp;rsquo; (पा० १।१।२७ सूत्रभाष्ये कैयटः)। अवग्रहः क्रोडीकार इत्युद्द्योतः। &amp;lsquo;अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।** &amp;lsquo;योऽवग्रहोऽहं ममेत्येतस्मिन्योजितस्त्वया&amp;rsquo; (भा० पु० ३।२५।१०)। अवग्रहो दुराग्रहो निर्बन्धः। &amp;lsquo;देवनीथं शंसति पदावग्राहम्&amp;rsquo; (ऐ० ब्रा० ६।३५)। पदान्यवगृह्येत्यर्थः। पदावग्राहमिति णमुलन्तम्। &amp;lsquo;यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्&amp;rsquo; (ऐ० ब्रा०)। अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः। &amp;lsquo;मन्दोपि नाम न महानवगृह्य साध्यः&amp;rsquo; (शिशु० ५।४९)। अवगृह्य=दण्डयित्वा। स्थिरं विरोधमास्थाय वेत्यर्थः स्यात्। &amp;lsquo;गान्धारीं विदुरं चैव समाभाष्यावगृह्य च&amp;rsquo; (भा० आश्रम० १८।४)। &amp;lsquo;व्याधिर्मनोवपुरवग्रहः&amp;rsquo; (अग्निपु० ३३९।३३)। &amp;lsquo;अवगृह्य पादाभ्याम्&amp;rsquo; (सुश्रुत० १।१०१।५)। अपबाध्य, निपीड्येति वा। &amp;lsquo;अवग्राहस्ते वृषल भूयात्&amp;rsquo; (पा० ३।३।४५)। अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य (श० क० द्रु०)। &amp;lsquo;द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते&amp;rsquo; (कौ० अ० १।१५।३७)। अवगृह्यते वशे क्रियते, वशंवदतां नीयते। &amp;lsquo;पार्श्वे तस्यावगृह्णाति शयानस्य समीरणः&amp;rsquo; (चरक० चि० अ० २१)। अवगृह्णाति पीडयति। &amp;lsquo;तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः&amp;rsquo; (कौ० अ० ३।१।१३)। अवगृहीत उपरुद्धः, प्रतिरुद्धप्रसरः। &amp;lsquo;इक्ष्वाकुसिंहावगृहीतदेहः&amp;rsquo; (रा० ६।१०९।१०)। अवगृहीतदेहः=दारितशरीरः। &amp;lsquo;ते ह्यस्य सर्वस्वमवगृह्य स्वामिवत् प्रचरन्ति&amp;rsquo; (कौ० अ० १।८।२१)। अवगृह्य वशे कृत्वा। &amp;lsquo;मन्दोपि नाम न महानवगृह्य साध्यः&amp;rsquo; (शिशु० ५।४९)। अवगृह्य निगृह्य। &amp;lsquo;घृतस्यावग्रहं चक्रे दिनानि कतिचिच्चिकित्सकः&amp;rsquo; (बृ० क० को० ५९।१२)। अवग्रहस्त्यागः, परिहारः। &amp;lsquo;…मधुमद्यपलस्य च। अवग्रहं विधायासौ&amp;rsquo; (बृ० क० को० ५९।२०)। &amp;lsquo;अवग्रहितसस्यश्रीरुल्ललास यथाम्बुदात्&amp;rsquo; (स्कन्द पु० का० ४।४९।४४)। जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्। &amp;lsquo;दासानो दक्षिणानवगृहाण&amp;rsquo; (पञ्च० ब्रा० १।७।९)। अवगृहाण नियच्छ। दासानुर्देवविशेष इति सायणः।  ग्लै  ग्लै (ग्लै हर्षक्षये)। &amp;lsquo;नेमव ग्लापयन्ति&amp;rsquo; (ऋ० १।१६४।१०)। नैनं ग्लानं श्रान्तं कुर्वन्ति।  घट्ट्  घट्ट् (घट्ट चलने)। &amp;lsquo;द्वाराणि समुपावृण्वन् कपाटान्यवघट्टयन्&amp;rsquo; (रा० ५।१५।१०)। परतः प्रैरयन् पराणुदन्। &amp;lsquo;जलौकोव्रणान्मधुनावघट्टयेत्&amp;rsquo; (सुश्रुत० १।४२।१७)। लिम्पेत्, उपदिह्यात्। &amp;lsquo;दर्व्या सततमवघट्टयन्&amp;rsquo; (चरक० विमान० ७।३०)। चलयन्, क्षोभयन् इत्यर्थः। &amp;lsquo;शिरोभिश्चावघट्टनैः&amp;rsquo; (भा० वि० १३।२९)। अन्योन्यमवताडनैरित्यर्थः। &amp;lsquo;सुरूपवर्णा बहवः क्रव्यादैरवघट्टिताः&amp;rsquo; (भा० स्त्री० १६।३६)। उक्तोऽर्थः।  घुष्  घुष् (घुषिर् अवशब्दने, शब्दे इत्यन्ये)। &amp;lsquo;अवघुष्टे समाजे च&amp;rsquo; (भा० आदि० १३४।१०)। वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्। अस्ति चात्रार्थे भारते प्रयोग:&amp;ndash; &amp;lsquo;अवघुष्टं च यद् भुक्तम्&amp;rsquo; (भा० अनु० २३।५)।  घृष्  घृष् (घृषु सङ्घर्षे)। &amp;lsquo;मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्&amp;rsquo; (पञ्चत० १।३३७)॥ अवखातानि भवन्तीत्याह। &amp;lsquo;सलिलैः शुद्धैरेतेषां गोबालैश्चावघर्षणम्।&amp;rsquo; (याज्ञ० ३।६०)। अवघर्षणं मर्दनपूर्वकं शोधनम्।  घ्रा  घ्रा (घ्रा गन्धोपादाने)। &amp;lsquo;बृहस्पतेर्भागमवजिघ्रत&amp;rsquo; (वा० सं० ९।९, १९)। आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह। &amp;lsquo;स्त्रियै मूर्धानमेवावजिघ्रति&amp;rsquo; (पा० गृ० १।१८)। मुखेन स्पृशति, चुम्बति वा। &amp;lsquo;मूर्धनि त्रिरवघ्राय&amp;rsquo; (आश्व० गृ०)। &amp;lsquo;अवघ्रातश्च मूर्धनि&amp;rsquo; (रा० २।२०।२१)। &amp;lsquo;मनुष्यैरवघ्रातमन्यैर्वाऽमेध्यैः&amp;rsquo; (आप० ध० १।५।१७।५)। अवघ्रातमदूराद् घ्रातमिति वृत्तिः। &amp;lsquo;समशो वा प्रतिविभज्यावघ्रेण भक्षयित्वा&amp;rsquo; (आप० श्रौ० ८।४।१६।३)। अवघ्रोऽवघ्राणम्। उक्तोऽर्थः। &amp;lsquo;अवघ्रेयमेव, तन्नेव प्राशितं नेवाप्राशितम्&amp;rsquo; (तै० ब्रा० १।३१०।७)। अवघ्रेयं घ्रेयं घ्रातव्यम्। नावशब्दो विशेषमर्थेकरोति।  चक्ष्  चक्ष् (चक्षिङ् व्यक्तायां वाचि)। &amp;lsquo;अव चष्ट ऋचीषमोऽवताँ इव मानुषः&amp;rsquo; (ऋ० ८।६२।६)। अवचष्टे=दृशमवपातयति। अवोऽधस्तादर्थे। &amp;lsquo;एता अर्षन्ति हृद्यात्समुद्राच्छतव्रजा रिपुणा नावचक्षे&amp;rsquo; (ऋ० ४।५८।५)। इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि।  चर्  चर् (चर गतिभक्षणयोः)। &amp;lsquo;अव द्वके अव त्रिका दिवश्चरन्ति भेषजा&amp;rsquo; (ऋ० १०।५९।९)। अवचरन्ति=अवतरन्ति=अवरोहन्ति। &amp;lsquo;अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति&amp;rsquo; (कौ० सू० ३०।१८)। अवचरति=न्यस्यति=निधत्ते। &amp;lsquo;युक्त्याऽवचारयेत् स्नेहं भक्ष्याद्यन्नेन वस्तिभि&amp;rsquo; (अष्टाङ्ग० सूत्र० १६।१४)। अवचारयेत्=अन्तर्गमयेत्। &amp;lsquo;शस्त्रेऽवचारिते वाग्भिः शीताम्भोभिश्च रोगिणम्। आश्वास्य…&amp;rsquo; (अष्टाङ्ग० सूत्र० २९।२४)॥ अवचारिते=अन्तर्न्यस्ते=प्रयुक्ते। &amp;lsquo;विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…&amp;rsquo; (चरक० इन्द्रिय० १२।७)॥ अवचारितम् आसिक्तम् प्रयुक्तम्। &amp;lsquo;कस्यां कस्यामवस्थायां का वाऽस्यावचारणा&amp;rsquo; (का० सं० खिल० रक्त० श्लो० १२)। अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः। &amp;lsquo;तुरगावचरं स बोधयित्वा&amp;rsquo; (बुद्ध० ५।६८)। अवचरः परिचारकः। सादीत्यर्थः। &amp;lsquo;कर्णाश्वावित्तदब्रवीद् गिरेरवचरन्तिका&amp;rsquo; (अथर्व० ५।१३।९)। अवतरन्तीत्यर्थः। &amp;lsquo;कथमपि तालावचरचारणचरणक्षोभं चक्षमे क्षमा&amp;rsquo; (हर्ष० ४)। तालैरवचरति न्यञ्चतीति तालावचरश्चारणचरणः। अवचरो गोचरो विषयोपि। &amp;lsquo;तदनु यज्ञं रक्षांस्यवचरन्ति&amp;rsquo; (तै० सं० ६।४।२।७)। योऽन्तः प्रविशन्तीत्यर्थः। &amp;lsquo;रसवन्ति च भोज्यानि यथास्वमवचारयेत्&amp;rsquo; (सुश्रुत० उत्तर० ४७।३५)। अवचारयेत् अभ्यवहारयेत्। &amp;lsquo;न च पर्युषितं लेपं कदाचिदवचारयेत्&amp;rsquo; (सुश्रुत० सूत्र० १७।८)। नावचारयेत् उपयोगं न नयेत्। &amp;lsquo;परिषेकान् प्रदेहांश्च सुशीतान् अवचारयेत्&amp;rsquo; (सुश्रुत० कल्प० ५।११)। अवचारयेत् प्रयोजयेत्, कारयेत्। &amp;lsquo;वारणो यज्ञावचरः&amp;rsquo; ( ) अवचरो विषयः, गोचरः। &amp;lsquo;सर्वे च तालावचराः&amp;rsquo; (रा० २।३।१७)। तालैरवचरन्ति जीवन्ति ये ते। &amp;lsquo;तथैव तालावचरास्तथैव नटनर्तकाः&amp;rsquo; (रा० ७।९१।१५)। तालावचराः तालं गृहीत्वाऽवचराः (इति तिलकः)। &amp;lsquo;कर्णा श्वावित्तदब्रवीत् गिरेरवचरन्तिका&amp;rsquo; (अथर्व० ५।१३।९)। अवचरन्तिका अवचरन्ती अवतरन्ती। &amp;lsquo;यदनुपरिक्रामं जुहुयादन्तरवचारिणं रुद्रं कुर्यात्&amp;rsquo; (तै० सं० ५।४।३।१२)। अवचारिणम्=अन्तः प्रविश्य चरन्तम् इत्यर्थो भाति।  चल्  चल् (चल कम्पने)। &amp;lsquo;अन्योपि तन्मिषं लब्ध्वा तस्य पार्श्वादवाचलत्&amp;rsquo; (राज० ७।१५९६)। अवाचलत्=अपासरत्।  चि  चि (चिञ् चयने)। &amp;lsquo;यथा वाचमवचिन्वन्ति सन्तः&amp;rsquo; (भा० वन० १६४।२६)। सन्तः सदसद्विवेचनचणाः परीक्षन्त इत्याह। &amp;lsquo;हस्त्यश्वावचयश्चैव&amp;rsquo; (हरि० २।७९।२४)। अवचयः समूहः। &amp;lsquo;अव स्यूमेव चिन्वती मघोन्युषा याति स्वसरस्य पत्नी&amp;rsquo; (ऋ० ३।६१।४)। अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः।  चूर्णय्  चूर्णय् (नामधातुः चूर्णात्प्रातिपदिकाण्णिच्)। &amp;lsquo;चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।&amp;rsquo;  छद्  छद् (छद अपवारणे)। &amp;lsquo;शुक्लेन वस्त्रपट्टेनावच्छाद्य&amp;rsquo; (चरक० विमान० ७।३०)। अवच्छाद्य प्रच्छाद्य। &amp;lsquo;शब्दार्थस्यानवच्छेदे विशेषस्मृतिहेतवः&amp;rsquo; (वा० प० २।३१६)। अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्। &amp;lsquo;दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे&amp;rsquo; (भर्तृ० २।१)॥ अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः।  छो  छो (छो छेदने)। &amp;lsquo;अरुर्वै पुरुषोऽवच्छितोऽनरुरेवैतद् भवति यदभ्यङ्क्ते&amp;rsquo; (श० ब्रा० ३।१।३।७)। अवच्छितः=अवच्छातः=त्वग्रहितः। &amp;lsquo;अग्नौ सक्तिर्ब्रह्मघ्नस्त्रिरवच्छातस्य&amp;rsquo; (गौ० ध० ३।४।२)। अवच्छातः=भक्तत्यागेन कृशीभूतः।  जि  जि (जि जये, जय उत्कर्षप्राप्तिः, जि ज्रि अभिभवे)। &amp;lsquo;अस्मिन्नेव वने पार्थो हृतां कृष्णामवाजयत्&amp;rsquo; (भा० वि० ४९।७)। अवाजयत्=युद्धेनावजित्य प्रतिलब्धवान्। &amp;lsquo;हतसूतांश्च भूयिष्ठानवजिग्ये नराधिपान्&amp;rsquo; (भा० शां० ४।१९)। अवजिग्ये=पराजिग्ये=अभिबभूव। &amp;lsquo;अहं वै कुरुभिर्योत्स्याम्यवजेष्यामि ते रिपून्&amp;rsquo; (भा० वि० ४५।६)। हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति। &amp;lsquo;गृहस्थश्चावजेष्यामि मृत्युम्&amp;rsquo; (भा० अनु० २।४१)। उदितपूर्व एवार्थः। &amp;lsquo;त्रिवारं प्रतिरोद्धा वा सर्वस्वमवजित्य वा&amp;rsquo; (मनु० ११।८०)। अवजित्य=युद्धेन प्रतिलभ्य। &amp;lsquo;कदाचिदेकसीमान्तगोत्रजावजयाय सः&amp;rsquo; (कथा० ५३।२०)। अवजयो जयः। अनर्थकोऽवशब्दो यथा विजये विः।  ज्ञा  ज्ञा (ज्ञा अवबोधने)। &amp;lsquo;अवजानन्ति मां मूढा मानुषीं तनुमाश्रितम्&amp;rsquo; (गीता ९।११)। अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः। &amp;lsquo;अल्पसत्त्वेषु धीराणामवज्ञैव हि शोभते&amp;rsquo; (कथा० १८।१३१)। अनादर उपेक्षेत्यर्थः। &amp;lsquo;आत्मन्यवज्ञां शिथिली चकार&amp;rsquo; (रघु० २।४१)। अवज्ञा=लाघवबुद्धिः। &amp;lsquo;ये नाम केचिदिह नः प्रथयन्त्यवज्ञाम्&amp;rsquo; (मालती० १।६)। अवज्ञा=कुत्सा। अतिपरिचयादवज्ञा भवति। अवज्ञा तिरस्कारः। &amp;lsquo;अवजानन्नहं मोहाद् बालोऽयमिति राघवम्&amp;rsquo; (रा० ३।३८।१८)। अवजानन् अवमानयन्।  डी  डी (डीङ् विहायसा गतौ)। &amp;lsquo;अवरोहोऽवडीनं स्यात्&amp;rsquo; (भा० कर्ण० ४१।२८)। इदं निगदव्याख्यातम्। &amp;lsquo;(पातानां शतम्-) उड्डीनमवडीनं च प्रडीनं डीनमेव च&amp;rsquo; (भा० कर्ण० ४१।२६-२८)।  तंस्  तंस् (तसि भूष अलङ्करणे)। &amp;lsquo;दुष्टबुद्धिरयं पापः सद्यः शूलेऽवतंस्यताम्&amp;rsquo; (तन्त्रा० १।१६)। अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः। &amp;lsquo;अवतंसयन्ति दयमानाः प्रमदाः शिरीषकुसुमानि&amp;rsquo; (शा० १।४)। अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति।  तक्ष्  तक्ष् (तक्ष त्वक्ष तनूकरणे)। &amp;lsquo;उच्छिष्टलेपोपहतानामवतक्षणम्&amp;rsquo; (बौ० ध० १।६।१३।२७)। वाश्यादिनाऽयस्मयेनानुकर्षणम् अवतक्षणम्। &amp;lsquo;अवतक्षणानां स्वरुरधिमन्थश्च&amp;rsquo; (आप० श्रौ० ७।१।३।३)। तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति।  तड्  तड् (तड आघाते)। &amp;lsquo;नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।&amp;rsquo; (उत्तर० १।१४, मालती० ९।४९)। पादाभ्यामवक्रम्य ताडनमवताडनम्।  तन्  तन् (तनु विस्तारे)। &amp;lsquo;यदाततमव तत्तनु&amp;rsquo; (अथर्व० ७।९५।३)। यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते। &amp;lsquo;असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि&amp;rsquo; (वा० सं० १६।५४)। अवतन्मसि=अवतन्मः=अवरोपयामः। उज्ज्यानि कुर्म इत्यर्थः। &amp;lsquo;अव ज्यामिव धन्वनो मन्युं तनोमि ते हृदः&amp;rsquo; (अथर्व० ६।४२।१)। अवतनोमि=व्यपकर्षामि। &amp;lsquo;दिवो मलमवततं पृथिव्या अध्युत्ततम्&amp;rsquo; (अथर्व० २।७।३)। अवततम्=अवाङ्मुखं प्रसृतम्। उत्ततम्=ऊर्ध्वं ततम्। &amp;lsquo;अयोध्यायामवतता सा व्यतीयाय शर्वरी&amp;rsquo; (रा० २।६७।१)। अवतता=दीर्घीभूता। &amp;lsquo;लताशतैरवतता नदी&amp;rsquo; (रा० ५।१४।२६)। अवतता=आच्छादिता। &amp;lsquo;ज्वलितिकसन्तेभ्यो णः&amp;rsquo; (पा० ३।१।१४०)। इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः। &amp;lsquo;अवतानैस्तथा गुल्मैर्मञ्जरीजालधारिभिः&amp;rsquo; (भा० सभा० ९।३)। अवतानैः=लताप्रतानैः। &amp;lsquo;अवतत्य धनुष्ट्वं सहस्राक्ष शतेषुधे&amp;rsquo; (वा० सं० १६।१३)। धनुरपगतज्याकं कृत्वा। &amp;lsquo;ऋज्वीर्दधानैरवतत्य कन्धराः&amp;rsquo; (शिशु० १२।१८)। अवतत्य=नीचैरायम्य। &amp;lsquo;खमवतत्य सलिलदाः&amp;rsquo; (बृ० सं० २४।१९)। आकाशमाच्छाद्येत्यर्थः। &amp;lsquo;वृक्षस्थोऽवतानो वृक्षे च्छिन्नेपि न विनश्यति&amp;rsquo; (पा० १।२।६४ सूत्रे भाष्ये)। अवतानोऽधोमुखः प्रतानः। &amp;lsquo;परो मूजवतोऽतीह्यवततधन्वा&amp;rsquo; (तै० सं० १।८।६)। अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्।  तप्  तप् (तप सन्तापे)। &amp;lsquo;महदेषावतपति चरन्ती गोषु गौरपि&amp;rsquo; (अथर्व० (१२।४।३९)। अवतपति=अवोऽधः तपति संतप्तं करोति। &amp;lsquo;अवतप्ते नकुलस्थितं तवैतत्।&amp;rsquo; (पा० २।१।४७)। इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्। &amp;lsquo;गुहासदवतापि स्यात्&amp;rsquo; (श० ब्रा० १३।८।१।११)।  तम्  तम् (तमु काङ्क्षायाम्)। &amp;lsquo;तस्मादद्भिरवतान्तमभिषिञ्चन्ति&amp;rsquo; (तै० सं० ५।६।२।२)। अवतान्तं मूर्छितम्। &amp;lsquo;ओमिति त्रिरवताम्यन्ति&amp;rsquo; (आप० श्रौ० ८।१८।९)। प्राणायामत्रयं कुर्वन्तीत्याह।  तृद्  तृद् (उतृदिर् हिंसानादरयोः)। &amp;lsquo;अवतृणत्ति दुन्दुभीन्&amp;rsquo; (शां० श्रौ० १७।१७।५।६)। उपरमयति शान्तध्वनीन् करोतीत्यर्थः। &amp;lsquo;अनवतृष्णः प्राणः&amp;rsquo; (श० ब्रा० ११।१।६।३३)। अनवकृत्तोऽवियुक्तोऽविश्लिष्टः। &amp;lsquo;अवपूर्वस्तृदिः&amp;rsquo; (शां० श्रौ० १७।१७।५) इत्यत्र।  तॄ  तॄ (तॄ प्लवनतरणयोः)। &amp;lsquo;रथादवततार च&amp;rsquo; (रघु० १।५४)। अवरुरोहेत्यर्थः। &amp;lsquo;तस्यां (नगर्यां) च नभसोऽवततार सः&amp;rsquo; (कथा० ३।५३)। &amp;lsquo;सागरं वर्जयित्वा कुत्र वा महानद्यवतरति&amp;rsquo; (शा० ३)। निम्नीभूय प्रविशतीत्याह। &amp;lsquo;मत्स्नेहाच्चैव राधायां सद्यः क्षीरमवातरत्&amp;rsquo; (भा० उ० १४१।६)। स्तनयोः प्रादुरभवदित्यर्थः। &amp;lsquo;मुनिकन्या च सा शापात्तस्यां जाताववातरत्&amp;rsquo; (पञ्चत०)। अवातरत्=समक्रामत्। शरीरपरिग्रहमकरोत्। &amp;lsquo;कपोलः पाण्डुत्वमवतरति ताली-परिणतिम्&amp;rsquo; (भोज० १।७२)। अत्रावतरतेर्गौणः प्रयोगः। पाण्डुत्वमुपैतीत्येवार्थः। &amp;lsquo;वागेव मे नाभिधेयविषयमवतरति त्रपया&amp;rsquo; (काद०)। अभिधेयमर्थमभिधातुं न प्रवर्तते ह्रीणोऽस्मीति। &amp;lsquo;तत्प्रेयसीमाहूय सङ्गीतकमवतरामि&amp;rsquo; (धूर्त०)। अवतरामि=प्रारभे। इहापि पूर्ववद् गौणो व्यवहारः। &amp;lsquo;पुरो यदिन्द्र शारदीरवातिरः&amp;rsquo; (ऋ० १।१३१।४)। अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः। &amp;lsquo;अव तस्य बलं तिर&amp;rsquo; (ऋ० १०।१३३।५)। उदितचर एवार्थः। लोटि रूपम्। &amp;lsquo;अवातिरज्ज्योतिषाऽग्निस्तमांसि&amp;rsquo; (ऋ० ६।९।१)। अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः। &amp;lsquo;शरीराद् भूषणं सर्वमात्मनः साऽवतारयत्&amp;rsquo; (रा० ४।१९।२९)। अवारोपयदित्यर्थः। &amp;lsquo;कस्मिन्नवतितीर्षति ते पुण्यभाजि प्रदेशे हृदयम्&amp;rsquo; (हर्ष० १)। अवतरीतुमधो गन्तुमिच्छति=अवतितीर्षति। &amp;lsquo;सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः&amp;rsquo; (भा० उ० १३०।३१)॥ पन्थानमवतारयितुम्=उत्पथात्पथे नेतुम्। &amp;lsquo;दृष्ट एवावतीर्णोस्मि यद्रोगमतिदुस्तरम्&amp;rsquo; (कथा० २४।१९५) । अवतीर्णः=उत्तीर्णः। &amp;lsquo;मेघपदवीमवतीर्णौ स्वः&amp;rsquo; (शा० ७)। अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते। &amp;lsquo;तदनुरागवशगा चास्य पत्नी केशानवतार्य&amp;rsquo; (अवदा० जा० २१)। अवतार्य=परिवाप्य=कर्तयित्वा। &amp;lsquo;अथोरुदेशादवतार्य पादम्&amp;rsquo; (कु० ३।११)। अधो न्यस्येत्यर्थः। &amp;lsquo;स्वगात्रादवतार्य भूषणानि&amp;rsquo; (मुद्रा० २।५)। &amp;lsquo;अथाङ्गराजादवतार्य चक्षुः&amp;rsquo; (रघु० ६।३०)। चक्षुरवतार्य=प्रतिसंहृत्य। &amp;lsquo;रुद्धे गजेन सरितः सरुषाऽवतारे&amp;rsquo; (शिशु० ५।३३)। अवतारस्तीर्थम्। &amp;lsquo;अवे तॄस्त्रोर्घञ्&amp;rsquo; (पा० ३।३।१२०) इति सूत्रेऽवतारो नद्या इति वृत्तावुदाहरणम्। &amp;lsquo;अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः&amp;rsquo; (उत्तर० ५।३४)। पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः। &amp;lsquo;कवयस्तु भावे बहुलं प्रयुञ्जते-वसन्तावतारसमये&amp;rsquo; (शा० १)। अवतर इति तु युज्यते। इहावतारः प्रारम्भ इत्यर्थे। &amp;lsquo;परीवादनवावतारः&amp;rsquo; (रघु० ५।२४)। स एवार्थः। &amp;lsquo;गोस्तु महिमानं नाव तिरेत्&amp;rsquo; (तै० सं० ६।१।१०)। गोर्महिम्नः सोममहिमानं नातिरेचयेदित्यर्थः। &amp;lsquo;अवातिरतमनृतानि विश्वा&amp;rsquo; (तै० ब्रा० २।८।६।६)। अवातिरतं (युवां) विनाशितवन्तौ। &amp;lsquo;दृष्ट एवावतीर्णोस्मि यद्रोगमतिदुस्तरम्&amp;rsquo; (कथा० २४।१९५)। अवतीर्णः प्रविष्टः। &amp;lsquo;पूर्वं सिद्धं पश्चादवतारितम्&amp;rsquo; (कौ० अ० २।६।२१)। अवतारितम्=राजदेयो भागः प्रतीष्टः।  त्सर  त्सर (त्सर छद्मना गतौ)। &amp;lsquo;अव त्सरत् पृशन्यश्चिकित्वान्&amp;rsquo; (ऋ० १।७१।५)। अवत्सरत् अवात्सरत् पलायत इति सायणः।  दंश्  दंश् (दंश दशने)। &amp;lsquo;फलावदंशपूर्णाश्च चाङ्गेर्यः पानयोजिताः&amp;rsquo; (हरि० २।२९।११)। फलावदंशाः=जम्बीराद्युपदंशाः। अवदंशः तिक्तरसं योज्यमुच्यते। येन भुक्तेन तर्ष उपजायते।  दय्  दय् (दय दानगतिरक्षणहिंसादानेषु)। &amp;lsquo;तस्मादेनमवदये&amp;rsquo; (अथर्व० १६।७।११)। अवदये विच्छिनद्मि, व्यवदधामि। &amp;lsquo;तदेनांस्तदवदयते यद् यजते&amp;rsquo; (श० ब्रा० १।७।२।६)। अवदयते=आराधयति=रञ्जयति=परितोषयति। &amp;lsquo;वैरं तद् देवानवदयते&amp;rsquo; (पञ्च० ब्रा० १६।१)।  दल्  दल् (दल विशरणे)। &amp;lsquo;मासं चाप्याय्यते त्वक् चावदलति&amp;rsquo; (सुश्रुत० २।१६६।६)। अवदलति=अवदीर्यते=विशीर्यते।  दह्  दह् (दह भस्मीकरणे)। अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः।  दिश्  दिश् (दिश अतिसर्जने)। &amp;lsquo;अव प्रिया दिदिष्टन&amp;rsquo; (ऋ० १०।१३२।६)। प्रियाणि निर्दिशतेत्याह।  दिह्  दिह् (दिह उपचये)। &amp;lsquo;दन्तरजसाऽवदेग्धि&amp;rsquo; (कौ० सू० ३१)। अवदेग्धि उपलिम्पति।  दुष्  दुष् (दुष वैकृत्ये)। &amp;lsquo;द्रव्यावदूषको यश्च प्रतिच्छन्दकविक्रयी&amp;rsquo; (विष्णुधर्मोत्तरे २।७२।१७१)।  दुह्  दुह् (दुह प्रपूरणे)। &amp;lsquo;भरद्वाजायाव धुक्षत द्विता धेनुं च विश्वदोहसमिषं च विश्वभोजसम्&amp;rsquo; (ऋ० ६।४८।१३)। अवधुक्षत दत्त, प्रदिशतेत्यनर्थान्तरम्।  दृश्  दृश् (दृशिर् प्रेक्षणे)। &amp;lsquo;यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः&amp;rsquo; (भा० पु० ३।२७।१२)॥ जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः। &amp;lsquo;सत्यानृते अवपश्यञ्जनानाम्&amp;rsquo; (ऋ० ७।४९।३, अथर्व० १।३३।२)। अवयुत्य परस्परसाङ्कर्यपरिहारेण पश्यन्नित्यर्थः। &amp;lsquo;श्येनो नृचक्षा अग्नेष्ट्वा चक्षुषाऽवपश्यामि&amp;rsquo; (पञ्च० ब्रा० १।५।३)। अवपश्यामि अवाङ्मुखः पश्यामि।  दॄ  दॄ (दॄ विदारणे)। &amp;lsquo;पूयः स्वमाश्रयमवदीर्य… कृच्छ्रसाध्यो भवति&amp;rsquo; (सुश्रुत० १।६३।१)। अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्। &amp;lsquo;गां चावदीर्णां सहसाविवेश&amp;rsquo; (अवदा० जा० २८, श्लो० ५८)। उक्तोऽर्थः। &amp;lsquo;भयावदीर्णः सङ्ग्रामादबद्धं बहु भाषसे&amp;rsquo; (भा० कर्ण० ४०।१६)। भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः। &amp;lsquo;दूतावदीर्णे इत्यमरः।&amp;rsquo; एतौ विलीनेऽर्थे पर्यायौ।  दे  दे (देङ् रक्षणे)। &amp;lsquo;तद् (ऋणं) अवदानैरेवावदयते&amp;rsquo; (तै० सं० ६।३।५५)। अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति।  दो  दो (दो अवखण्डने)। &amp;lsquo;हृदयस्यैवाग्रेऽवद्यति&amp;rsquo; (श० ब्रा० ३।१५।१६)। हृदयांशं प्रथमं खण्डयतीत्यर्थः। &amp;lsquo;सर्वभक्ष्यापूपकन्दमूलफलमांसादीनि दन्तैर्नावद्येत्&amp;rsquo; (बौ० ध० २।७।१२।८)। खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः। &amp;lsquo;अव स्तोमेभी रुदं दिषीय&amp;rsquo; (ऋ० २।३३।५)। ** (क्रुद्धं) रुद्रं शमयेयमित्याह।** &amp;lsquo;यां रात्रिं ब्रह्मचारी समिधं नाहरत्यायुष एव तामवदाय वसति&amp;rsquo; (श० ब्रा० ११।३।३।१)। अवदाय=अंशं छित्त्वा। &amp;lsquo;वशाया अवदानानां तथैव तेषामवदानम्&amp;rsquo; (श० ब्रा० ४।५।२।८)। अवदानमवखण्डनम्। &amp;lsquo;नानवत्तमश्नीयात्&amp;rsquo; (शां० गृ० २।१४।२३)। अनवत्तमपृथक्कृतदेवताभागम्। &amp;lsquo;त्वं चापि दक्षयज्ञेस्मिन्नवदानार्थमागतः&amp;rsquo; (शिवपु० २।२।३६।५२)। अवदानं हविर्भागः।  दै  दै (दैप् शोधने)। &amp;lsquo;येषां त्रीण्यवदातानि विद्या योनिश्च कर्म च&amp;rsquo; (पा० ४।१।४८ सूत्रे भाष्ये)। अवदातानि=शुद्धानि। &amp;lsquo;अवदातं मुखम्&amp;rsquo; (पा० १।१।२०) इत्यत्र वृत्तावुदाहरणम्। शोधितमित्यर्थः।  द्युत्  द्युत् (द्युत दीप्तौ)। &amp;lsquo;गुहावद्योतिनोऽप्यस्ति किं दीपस्यार्कतुल्यता&amp;rsquo; (गीता ४।१८ इत्यत्र नीलकण्ठोक्तिः)। अवशब्दो द्योतनस्य न्यूनतामाह। &amp;lsquo;हिशब्देन प्रसिद्ध हेतुमवद्योतयते&amp;rsquo; (बृ० उ० शङ्करवचः)। अवद्योतयते=बोधयति=स्मारयति। अवेन नार्थः।  द्रा  द्रा (द्रा कुत्सायां गतौ)। &amp;lsquo;यत्र सुप्त्वा पुनर्नावद्रास्यन्भवति&amp;rsquo; (श० ब्रा० ३।२।२।२३)। नावद्रास्यन्भवति=निद्रालुर्न भवति, निद्रया नाभिभूयत इत्यर्थः। &amp;lsquo;त्वाऽनवद्राणश्च रक्षताम्&amp;rsquo; (अथर्व० १।१३।)। अनवद्राणः=निद्रारहितः।  धा  धा (डुधाञ् धारणपोषणयोः)। &amp;lsquo;न मा गरन्नद्यो मातृतमा दासा यदीं सुसमुब्धमवाधुः&amp;rsquo; (ऋ० १।१५८।५)। समुब्धमवाधुः=अवाङ्मुखमपातयन्। &amp;lsquo;दविध्वतो रश्मयः सूर्यस्य चर्मेवावाधुस्तमो अप्स्वन्तः&amp;rsquo; (ऋ० ४।१३।४)। अवाङ् अन्तरवाधुः=अन्तर्निमज्जयामासुः। &amp;lsquo;आसिञ्चोदकमव धेह्येनम्&amp;rsquo; (अथर्व० ९।५।५)। एनमजमवधेहि=अधः श्रय, अवतारयेत्यर्थः। &amp;lsquo;सोऽवैवावरं समुद्रं दधावव पूर्वम्&amp;rsquo; (श० ब्रा० १।६।३।११)। अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति। &amp;lsquo;यां ते कृत्यां कूपेऽवदधुः श्मशाने वा निचख्नुः&amp;rsquo; (अथर्व० ५।३१।८)। अवदधुर्नीचैः पातयामासुः। &amp;lsquo;पचनमवधाय महावीरमवदधाति&amp;rsquo; (श० ब्रा० १४।१।२१) अवदधाति=अधः श्रयति, अवतारयति। &amp;lsquo;यच्चोक्तं धर्मशास्त्रेण तत्तावादवधीयताम्&amp;rsquo; (बृ० श्लो० सं० ७।७७)। तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च। &amp;lsquo;स वीर किं मुह्यसि नावधत्से&amp;rsquo; (भा० कर्ण० ८९।४३)। नावेक्षसे, न चेतयस इत्याह। &amp;lsquo;यद् दोषा लवणमुदकेऽवाधा अङ्ग तदाहरेति&amp;rsquo; (छां० उ० ८।१३।१)। अवाधाः=न्यधाः=निहितवानसि। &amp;lsquo;दक्षिणं बाहुमुद्धरतेऽवधत्ते सव्यमिति यज्ञोपवीतम्&amp;rsquo; (तै० आ० २।१)। अवधत्ते न्युब्जी करोति=न्यञ्चयति=नीचैः करोति। &amp;lsquo;मारुत्यां मेषीमवदधाति वारुण्यां मेषम्&amp;rsquo; (आप० श्रौ० ८।२।६।१७)। अवदधाति=प्रक्षिपति। मारुत्यां मरुद्देवताकायामामिक्षायाम्। &amp;lsquo;कर्तेऽवदध्युरुपसर्प मातरं भूमिमेतामिति&amp;rsquo; (आश्व० गृ० ४।६।८)। कर्ते=गर्ते। अवदध्युः=नीचैर्दध्युः=निदध्युः। &amp;lsquo;इत्यवटेऽवदधाति&amp;rsquo; (भा० श्रौ० ७।८।९)। उक्तोऽर्थः। &amp;lsquo;न वै तदवकल्पते यदश्वस्य पादमवदध्याद् वा गोः पादमवदध्यात्&amp;rsquo; (श० ब्रा० ४।३।४।७)। अवदध्यात्=अधो निक्षेपयेत्। (चमसे) न्यासयेत्। &amp;lsquo;अथ मुसल मादत्ते…तदवदधाति&amp;rsquo; (श० ब्रा० १।१।४।१०)। उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति। &amp;lsquo;ब्रह्मचारी न कामसुखेष्वात्मानमवदधाति&amp;rsquo; (भा० शां० १९०।१०)। अवदधाति=निमज्जयति। आसजतीत्यर्थः। &amp;lsquo;ततस्तांस्तेषु कुण्डेषु गर्भानवदधे तदा&amp;rsquo; (भा० आदि० ११५।२२)॥ अवदधे=निदधे। &amp;lsquo;गर्तेष्ववकानवधापयेत्&amp;rsquo; (आश्व गृ० २।८४।४)। संचाययेत्, सङ्ग्राहयेत्। &amp;lsquo;यथा क्षुरः क्षुरधानेऽवहितः&amp;rsquo; (बृ० उ० १।४।७)। अवहितः=न्यस्तः। &amp;lsquo;त्रितं कूपेऽवहितमेतत् सूक्तं प्रतिबभौ&amp;rsquo; (नि० ६।२७)। कूपेऽवहितम्=कूपेऽन्तः पतितम्। &amp;lsquo;त्रितः कूपेऽवहितो देवान् हवत ऊतये&amp;rsquo; (ऋ० १।१०५।१७)। उक्तोऽर्थः। &amp;lsquo;उत देवा अवहितं देवा उन्नयथा पुनः&amp;rsquo; (ऋ० १०।१३७।१)। अवहितम्=पतितम्, अवाञ्चम्, अधोगतम्। &amp;lsquo;न सोपानाद् वेष्तिशिरा अवहितपाणिर्वाऽऽसीदेत्&amp;rsquo; (आप० ध० १।२।५।१०)। अवहितपाणिर्न्युब्जीकृतहस्तः। &amp;lsquo;शृणु मेऽवहिता वचः (रा० २।६३।४)। अवहिता=दत्तावधाना=एकाग्रमनाः। &amp;lsquo;कर्तव्येष्ववहितेन भवता भवितव्यम्&amp;rsquo; (प्र० च०)। उक्तोऽर्थः। &amp;lsquo;लवणमेतदुदकेऽवधाय&amp;rsquo; (छां० उ० ६।१२।३)। अवधाय न्यस्य। &amp;lsquo;दक्षिणं बाहुमुद्धृत्य शिरोऽवधाय&amp;rsquo; (गो० गृ० १।२।२)। अवधाय वेष्टयित्वा। &amp;lsquo;प्रबद्धं हिरण्यं हवन्यामवधाय&amp;rsquo; (का० श्रौ० १०।२।४)। हवन्यामवधाय=जुह्वां निधाय। &amp;lsquo;कंसमपां पूरयित्वा सर्वौषधीः कृत्वा हस्ताववधाय,&amp;rsquo; (गो० गृ० ३।२।३५)। हस्ताववधाय=हस्तौ निमग्नौ न्युब्जौ कारयित्वा। &amp;lsquo;हिरण्यमवधाय&amp;rsquo; (तास्वप्सु) (आश्व० गृ० २।९।६)। निक्षिप्य, न्यस्येत्यर्थः। &amp;lsquo;पादाग्रे दृशमवधाय&amp;rsquo; (मुद्रा० ५।१३)। दृशं निपात्येत्यर्थः। &amp;lsquo;सोऽज्ञायमानः (धृष्टद्युम्नः) पुरुषानवधाय समन्ततः&amp;rsquo; (भा० आदि० १९२।२)। अवधाय=अवस्थाप्य। &amp;lsquo;गच्छावधानं नृपते ततो दुःखं प्रहास्यसि&amp;rsquo; (भा० शां० २९।१६)। अवहितः समाहितो भवेत्याह। &amp;lsquo;वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया&amp;rsquo; (भा० वन० ८६।१७)॥ अवधानं मनसः स्वास्थ्यम्। &amp;lsquo;सैषा… यजमानस्य लोकेऽवहिता&amp;rsquo; (तै० सं० १।७।१।१)। अवहिता=अवस्थिता। &amp;lsquo;सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्&amp;rsquo; (वाराह श्रौ० १।२।२।३४-३५)। अवदध्यादधो निदध्यात्। &amp;lsquo;पारुष्यमवधीय माना&amp;rsquo; (ब्रह्मगवी) (अथर्व० १२।५।३०)। अवधीयमाना व्रजमवरुध्यमाना। अन्तराधीयमानेति त्वक्षरार्थः। &amp;lsquo;दासा बद्ध्वा नदीतोये दृष्टिहीनमवादधुः&amp;rsquo; (बृ० दे० ४।२१)। अवादधुः=अधः क्षिप्तवन्तः।  धाव्  धाव् (धावु गतिशुद्ध्योः)। &amp;lsquo;यत्ते गात्रादग्निना पच्यमानादभिशूलं निहतस्यावधावति&amp;rsquo; (वा० सं० २५।३४)। अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह। &amp;lsquo;अदो यदवधावत्यवत्कमधि पर्वतात्&amp;rsquo; (अथर्व० २।३।१)। अवरुह्य भूमिं धावतीत्युक्तं भवति।  अवधीर्  अवधीर् (अवधीर गणेऽपठितः)। &amp;lsquo;अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्&amp;rsquo; (शा० ३।१४)। अवधीरणा=तिरस्कारः प्रत्याख्यानम्। &amp;lsquo;अचेतनं नाम गुणं न लक्षयेन्मयैव कस्मादवधीरिता प्रिया&amp;rsquo; (शा० ६।१२)। अवधीरिताऽवमानिता।  धू  धू (धूञ् अवधूनने)। &amp;lsquo;अस्मे देवासोऽवधूनुता वसु&amp;rsquo; (ऋ० १०।६६।१४)। हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः। &amp;lsquo;अव दस्यूँ रधूनुथाः।&amp;rsquo; (ऋ० ८।१४।१४)। अवाधूनुथाः=अवाक्षिपः=अवाङ्मुखानपातयः=परासुवः। &amp;lsquo;अपेत्य पत्रिभ्योऽवधूनोत्यवधूतमिति&amp;rsquo; (का० श्रौ० २।४।२)। कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः। &amp;lsquo;एवमनिर्ज्ञातानि दैवतान्यप्यवधूयन्ते&amp;rsquo; (स्वप्न०१)। अवधूयन्ते=अवज्ञायन्ते=अवगण्यन्ते। &amp;lsquo;विपरीतस्तु विद्वद्भिः स्वतन्त्रोप्यवधूयते&amp;rsquo; (का० नी० १२।२)। अवमन्यते। &amp;lsquo;रेणुः पवनावधूतः&amp;rsquo; (रघु० ७।४३)। अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति। &amp;lsquo;लीलावधूतैश्चामरैः&amp;rsquo; (मेघ० ३७)। अवधूतैरुपरि कम्पितैश्चलितैः। &amp;lsquo;आलिङ्गन्योऽवधूतस्त्रिपुरयुवतिभिः।&amp;rsquo; (ध्वन्यालोके २।५ व्याख्यायाम्)। अवधूतो हस्तक्षेपेण सहसा पराणुन्नः। &amp;lsquo;अवधूतप्रणिपाताः&amp;rsquo; (विक्रम० ३।५)। अवधूतो निराकृतोऽवहेलितः। &amp;lsquo;आत्मानमवधूतं में विज्ञाय नृपपुङ्गवाः&amp;rsquo; (रा० १।६६।२१)। अवधूतं तिरस्कृतम्। &amp;lsquo;सुरवधूरवधूतभयाः शरैः&amp;rsquo; (रघु० ९।२०)। अवधूतभयाः=निरस्तत्रासाः। &amp;lsquo;गवाघ्रातमवधूतमवक्षुतम्&amp;rsquo; (अन्नम्) (मनु० ५।१२५)। अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥ &amp;lsquo;अवधूतवेषः&amp;rsquo; (भा० पु० १।१९।२५)। संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः। &amp;lsquo;पापम्…। अवधूय… गच्छेम स्वर्गमुत्तमम्&amp;rsquo; (भा० वन० ५२।२०)। कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः। &amp;lsquo;चण्डी मामवधूय पादपतितम्&amp;rsquo; (विक्रम० ४।६७)। तिरस्कृत्य, उपेक्ष्य, अवज्ञायेत्यनर्थान्तरम्। &amp;lsquo;अवधूय रसालमञ्जरीर्घनमादाय परागमञ्जसा&amp;rsquo; (पारिजात० ११।३६)। अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)।  धृ  धृ (धृञ् धारणे)। &amp;lsquo;श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्&amp;rsquo; (भा०)॥ अध्यवसीयतामित्यर्थः। &amp;lsquo;वानप्रस्थस्य धर्मं ते कथयाम्यवधार्यताम्&amp;rsquo; (मार्क० पु०)। अवहितं श्रूयतामित्यर्थः। &amp;lsquo;न विश्वमूर्तेरवधार्यते वपुः&amp;rsquo; (कु० ५।७८)। अवधार्यते=परिच्छिद्यते। इदमित्थम्भूतमिति निश्चीयते। &amp;lsquo;द्विरुच्चारितं शतमप्यवधारयति&amp;rsquo; (सुश्रुत० २।१६१।९)। अवधारयति=चिन्तयति। &amp;lsquo;तत्रैवमवध्रियते सोम एवान्नम्&amp;rsquo; (बृ० उ०)। अवध्रियते=अवसीयते=निश्चितं ज्ञायते। &amp;lsquo;प्रकृतिपुरुषसंयोग एव साक्षाद् बन्धहेतुरवधारितः&amp;rsquo; (साङ्ख्य० १।१८।५४)। अवधारितो निश्चितः। &amp;lsquo;पुरैव पुंसाऽवधृतो धराज्वरः&amp;rsquo; (भा० पु० १०।१।२२)। अवोऽस्थाने। &amp;lsquo;सर्वत्र यदवधारेणोच्यते स एकान्तः&amp;rsquo; (सुश्रुते)। अवधारेण=याथातथ्येन। &amp;lsquo;अस्तीत्युत्पन्नसत्त्वस्यावधारणम् (नि० १।२।१०)। निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्। &amp;lsquo;यावदवधारणे&amp;rsquo; (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।** &amp;lsquo;तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्&amp;rsquo; (कौ० अ० ४।८।२४)। अवधारणम् इयत्ता।  ध्वंस्  ध्वंस् (ध्वंसु अवस्रंसने गतौ च)। &amp;lsquo;ध्वान्तं तमोऽवदध्वसे हते&amp;rsquo; (वृत्रे) (ऋ० १०।११३।७)। अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति। &amp;lsquo;यः परुषः पारुषेयोऽवध्वंस इवारुणः&amp;rsquo; (अथर्व० ५।२२।३)। अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह।  नम्  नम् (णम् प्रह्वत्वे शब्दे च)। &amp;lsquo;सर्वो हि बिभ्यत्तस्या आसीदति अवनमति च&amp;rsquo; (नि० २।९ इत्यत्र दुर्गः)। अवनमति प्रह्वी भवति। &amp;lsquo;अद्य प्रभृत्यवनताङ्गि तवास्मि दासः&amp;rsquo; (कु० ५। )। &amp;lsquo;त्वय्यादातुं जलमवनते&amp;rsquo; (मेघ० ४८)। &amp;lsquo;लिखन्नास्ते भूमिं बहिरवनतः प्राणदयितः&amp;rsquo; (अमरु० ७)। &amp;lsquo;गलितनयनवारेर्याति पादावनामम्&amp;rsquo; (शिशु० ११।३५)। पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः। &amp;lsquo;दुरितमवनतानां दुर्निरोधं निरुन्धन्&amp;rsquo; (विश्व० च० १४।१७०)। अवनतानां प्रणतानाम्, भक्तानाम्। अत्रार्थे प्रः प्रशस्यः।  नश्  नश् (णश अदर्शने) &amp;lsquo;अवनेशुः कुरूणां हि वीर्याणि अर्जुनाद् भयात्&amp;rsquo; (भा० ४।१७२८)। अवनेशुः=तिरोभावं जग्मुः।  नह्  नह् (णह बन्धने)। &amp;lsquo;अवनद्धं श्नथितमप्स्वन्तः&amp;rsquo; (अथर्व० १।११६।२४)। अवनद्धम्=पिहितम्=आच्छन्नम्। &amp;lsquo;सवालधानेन चर्मणावनह्य&amp;rsquo; (का० श्रौ० १३।३।१६)। उक्तोऽर्थः। &amp;lsquo;गदा हेमपट्टावनद्धा&amp;rsquo; (भा०)। &amp;lsquo;चर्मावनद्धं दुर्गन्धि पूर्णं मूत्रपुरीषयोः&amp;rsquo; (मनु० ६।७६)। चर्मावनद्धं चर्मणाच्छादितम्। &amp;lsquo;यूपं कृत्वा तु मलयमवनाहं च तक्षकम्&amp;rsquo; (भा० द्रोण० २०२।७३)। अवनाहम्=त्रिवेणुयुगबन्धनरज्जुम्।  निज्  निज् (णिजिर् शौचपोषणयोः)। &amp;lsquo;तस्मात् पाणी अवनेनेवित&amp;rsquo; (श० ब्रा० १।२।१।२३)। शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति। &amp;lsquo;अन्यत्रापि&amp;ndash;उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्&amp;rsquo; (मनु० २।२०९)॥ अवनेजनम्=प्रक्षालनम्। &amp;lsquo;पादमवनेनिजे&amp;rsquo; (ऐ० ब्रा० ८।२७)। प्रक्षालयामासेत्यर्थः। &amp;lsquo;तस्य (मनोः) अवनेनिजानस्य मत्स्यः पाणी आपेदे&amp;rsquo; (श० ब्रा० १।८।१।१)। अवनेनिजानस्य=प्रक्षालयतः।  नी  नी (णीञ् प्रापणे)। &amp;lsquo;मन्थे सम्पातमवनयेत्&amp;rsquo; (छां० उ०)। सम्पातं हुतावशेषमासिञ्चेदित्यर्थः। &amp;lsquo;तं (पूर्णं ग्रहम्) न स्तूयमानेऽवनयेत्&amp;rsquo; (श० ब्रा० ४।२।४।६)। स्तुतौ प्रवर्तमानायां होतुश्चमसे नावर्जयेदित्युक्तं भवति। &amp;lsquo;उच्छेषणं वल्मीकवपायामवनयेत्&amp;rsquo; (तै० ब्रा० १।८।६।२)। उक्तोऽर्थः। &amp;lsquo;आहुतेराहुतेस्तु सम्पातं मूर्धनि वध्वा अवनयेत्&amp;rsquo; (गो० गृ० २।३।७)। सम्पातः=शेषः। अवनयेत्=निपातयेत्। &amp;lsquo;मन्थे संस्रवमवनयति&amp;rsquo; (श० ब्रा० १४।९।३।४)। आसिञ्चति। &amp;lsquo;उदपात्रेऽक्षतान् अवनीय&amp;rsquo; (शां० गृ० १।२२।१२)। &amp;lsquo;अपः श्वभ्रेऽवनयति&amp;rsquo; (का० श्रौ० १६।३।२)। &amp;lsquo;ऋबीसे अत्रिमश्विनावनीतमुन्निन्यथुः&amp;rsquo; (ऋ० १।११६।८)। अवनीतमधः पातितम्। &amp;lsquo;युवमत्रयेऽवनीताय&amp;rsquo; (ऋ० १।११८।७)। उक्तोऽर्थः। &amp;lsquo;अश्वान्प्रोक्षत्यपोऽवनीयमानान्&amp;rsquo; (का० श्रौ० १४।३।३)। अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्। &amp;lsquo;अरण्ये मुनिभिर्जुष्टे अवनेया भविष्यसि&amp;rsquo; (रा० उ० ४६।९)। अवनेया रथादवरोप्य प्रापणीया। सीतां प्रति सौमित्रेरुक्तिः।  नु  नु (णु स्तुतौ)। &amp;lsquo;असश्चतः शतधारा अभिश्रियो हरिं नवन्तेऽव ता उदन्युवः&amp;rsquo; (ऋ० ९।८६।२७)। अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः।  नुद्  नुद् (णुद प्रेरणे)। &amp;lsquo;कुरूनवानोदयिष्यस्त्वं न त्वां व्यसनमाव्रजेत्&amp;rsquo; (भा० द्रोण० ८६।६)। कुरूनचोदयिष्यस्त्वमिति पाठान्तरम्। तन्निर्दोषम्।  पत्  पत् (पत्लृ गतौ)। &amp;lsquo;सोपि हंसो गदां गृह्य रथात्तस्मादवापतत्&amp;rsquo; (हरि० ३।१२४।१२)। अवाप्लवत, अवास्कन्दत्, अवाकूर्दतेत्यर्थः। &amp;lsquo;अवपतन्तीरवदन् दिव ओषधयस्परि&amp;rsquo; (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। अवाचीनं पतन्त्य इत्यर्थः। &amp;lsquo;श्येनावपातमवपत्य&amp;rsquo; (प्र० च०)। अवपत्य=सरभसमवतीर्य। &amp;lsquo;जलं कूलावपातेन प्रसन्नं कलुषायते&amp;rsquo; (मृच्छ० ९।२४)। कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)। &amp;lsquo;रोधांसि निघ्नन्नवपातमग्नः करीव वन्यः परुषं ररास&amp;rsquo; (रघु० १६।७८)। अवपाते गजग्रहणार्थे गर्त इति मल्लिनाथः। &amp;lsquo;अवपाताननमग्नं मृगमिव कोभ्युद्धरिष्यति माम्&amp;rsquo; (अवदा० जा०, २४, ४)। अवपातोऽवटः। &amp;lsquo;तस्मिंस्तत्रावपतिते महिष्यः केशवस्य याः&amp;rsquo; (हरि० २।१०८।५)। अवपतिते=अवतीर्णे। &amp;lsquo;केशकीटावपतितं क्षुतं श्वभिरवेक्षितम्&amp;rsquo; (भा० अनु० २३।६)। केशकीटा अवपतिता उपरि पतिता यत्र तत्। &amp;lsquo;लघूनुन्नमयन्भावान् गुरूनप्यवपातयन्&amp;rsquo; (कथा० २५।४२)। अवपातयन्=अवनमयन्। (प्रभञ्जनः)।  पद्  पद् (पद गतौ)। &amp;lsquo;पूष्णश्चक्रं न रिष्यति न कोशोऽवपद्यते&amp;rsquo; (ऋ० ६।५४।३)। अवपद्यते=अधः पतति, भ्रंशते। &amp;lsquo;जामिमृत्वा माऽवपत्सि लोकात्&amp;rsquo; (अथर्व० ६।१२०।२)। माऽवपत्सि=मा पप्तम्, स्वर्गाल्लोकान्मा प्रच्योषि। &amp;lsquo;कर्तमवपदात्यप्रभुः&amp;rsquo; (ऋ० ९।७३।९)। गर्तमवपततीत्याह। &amp;lsquo;अवपद्यन्तामेषामायुधानि&amp;rsquo; (अथर्व० ८।८।२०)। नश्यन्त्वित्यर्थः। &amp;lsquo;ये गर्भा अवपद्यन्ते&amp;rsquo; (अथर्व० ५।१७।७)। अवपतन्ति। प्रच्यवन्तेऽवस्रवन्तीत्यर्थः। &amp;lsquo;न्यङ्ङुत्तानोऽवपद्यते न&amp;rsquo; (ऋ० ४।१३।५)। अवपद्यते=भ्रंशते=अधः पतति। &amp;lsquo;उत्क्रामातः पुरुष माऽवपत्थाः&amp;rsquo; (अथर्व० ८।१।४)। माऽवपत्थाः=मा स्म नीचैर्गच्छः। &amp;lsquo;मोषु देवा अदः स्वरवपादि दिवस्परि&amp;rsquo; (ऋ० १।१०५।३)। दिवस्परि दिवः सकाशाद्भ्रष्टं मा भूदित्याह। &amp;lsquo;यावन्तः स्तोका अवापद्यन्त&amp;rsquo; (तै० ब्रा० २।१।१।१)। स्तोका बिन्दवोऽपतन्नित्यर्थः। &amp;lsquo;ब्रह्मा घृते हिरण्यमवपद्यते&amp;rsquo; (लौ० गृ० ३६।६)। अवपद्यतेऽवष्टभ्नातीति देवपालष्टीकाकारः। &amp;lsquo;यदि कीटोऽवपद्येत&amp;rsquo; (आप० श्रौ० ९।१।२।३९)। अग्निहोत्रस्य सान्नायस्योपरि पतेद् इत्याह। &amp;lsquo;अथ ग्रन्थिं करोतीन्द्रस्य ध्रुवोऽसीति नेदवपद्याता इति&amp;rsquo; (श० ब्रा० ३।६।१।२५)। नेदवपद्यातै=विकीर्णो विषितो विस्रस्तो मा भूदिति। &amp;lsquo;गर्भः सह जरायुणाऽवपद्यताम्&amp;rsquo; (लौ० गृ० ३३।३)। अवपद्यताम्=अधो गच्छतु। निष्क्रामत्विति तात्पर्यार्थः। &amp;lsquo;अव भेषज पादय इमां संविवृत्सति&amp;rsquo; (अथर्व० ८।६।१६)। अवपादय=नाशय। &amp;lsquo;क्षतं कीटावपन्नं च यच्चोच्छिष्टाचितं भवेत्&amp;rsquo; (भा० शल्य० ४३।२६) कीटावपन्नम्=यस्योपरि कीटोऽवपन्नः पतितस्तद्। &amp;lsquo;पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति&amp;rsquo; (मनु० ५।१२५)॥ &amp;lsquo;केशकीटावपन्नम्&amp;rsquo; (गौ० ध० २।८।९)। उक्तोऽर्थः। &amp;lsquo;तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्&amp;rsquo; (ऐ० ब्रा० ८।२३)। नेदवपद्येयम्=भ्रष्टो मा भूवम्। &amp;lsquo;तस्माद् विभक्ताः स्तोका अव पद्यन्त&amp;rsquo; (तै० सं० ६।३।९)। अवपद्यन्ते ऽधःपतन्ति। स्तोका बिन्दवः। &amp;lsquo;ते (गर्भाः) प्रतिहृता नावपद्यन्ते&amp;rsquo; (छां० उ० २।९।६)। अवपद्यन्ते पतन्ति। &amp;lsquo;यदप्स्ववापद्यत&amp;rsquo; (तै० ब्रा० २।२।९।४)। अवापद्यत अपतत्। न्यमज्जत्। &amp;lsquo;अन्धा तमांस्यव पादयैनान्&amp;rsquo; (अथर्व० ९।२।१०)। तमस्सु पातयेत्यर्थः। &amp;lsquo;तस्या वाचोऽवपादादबिभयुः&amp;rsquo; (तै० ब्रा० १।५।१२।१)। अवपादोऽधस्तात्पातोऽवपातः। &amp;lsquo;त्राध्वं कर्तादवपदो यजत्राः&amp;rsquo; (ऋ० २।२९।६)। अवपदः पतनात्। अवपद् इति क्विबन्तम्।  पा  पा (पा पाने)। &amp;lsquo;अयं मित्राय वरुणाय शन्तमः सोमो भूत्ववपानेषु&amp;rsquo; (ऋ० १।१३६।४)। अवनतं पानमवपानमिति सायणः। अवनम्य पानमित्यर्थः। &amp;lsquo;अस्मिन्त्सु सोमेऽवपानमस्तु ते&amp;rsquo; (ऋ० १०।४३।२)। &amp;lsquo;गौराद् वेदीयाँ अवपानमिन्द्रो विश्वाहेद् याति सुतसोममिच्छन्&amp;rsquo; (ऋ० ७।९८।१)। अवपानम्=पानस्थानं पल्वलादि। &amp;lsquo;ऋश्यो न तृष्यन्नवपानमा गहि&amp;rsquo; (ऋ० ८।४।१०)। &amp;lsquo;माप स्थातं महिषेवावपानात्&amp;rsquo; (ऋ० १०।१०६।२)। उक्तोऽर्थः। ऋश्यो मृगः। &amp;lsquo;ऋश्यो न तृष्यन्नवपानमा गहि&amp;rsquo; (ऋ० ८।४।१०)। अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि।  पा  पा (पाल् लुगागमः)। &amp;lsquo;अवपालितोऽरक्षितो भवतीति कोशकाराः।&amp;rsquo;  पाशय्  पाशय् (पाश+णिच्)। &amp;lsquo;शमीशाखाभिरास्तीर्य दृढपाशावपाशिताम्&amp;rsquo; (रा० ३।१५।२२)। अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः।  पीड्  पीड् (पीड अवगाहने)। &amp;lsquo;ततोऽस्य जानुना पृष्ठमवपीड्य बलादिव&amp;rsquo; (भा० १।६२९२)। अवपीड्य=आबाध्य। &amp;lsquo;ममज्जेव मही तस्य भूरिभारावपीडिता&amp;rsquo; (भा० पु० १।३७।१०)। अवपीडिता=अवगाढा। &amp;lsquo;(नेत्रे) पार्श्वावपीडिते&amp;rsquo; (सुश्रुत० २।१०४।४)। पार्श्वयोः प्रान्तयोरवगाढे इत्याह। &amp;lsquo;अवपीड इति नस्यभेदः&amp;rsquo; (सुश्रुत० २।४२।८)। &amp;lsquo;वेगान्तरेषु चावपीडं दद्यात्&amp;rsquo; (सुश्रुत० चि० ५।२७)। &amp;lsquo;अवपीडो हितश्चात्र वचाभागाधिकायुतः&amp;rsquo; (सुश्रुत० उत्तर० २६।१४)। अवपीड्य दीयते इत्यवपीडो नस्यभेदः।  पॄ  पॄ (पॄ पालनपूरणयोः)। &amp;lsquo;मधुमेदोऽवपूर्णा च पृथिवी&amp;rsquo; (हरि० ३।२६।५४)। अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति पाठान्तरम्।  प्लु  प्लु (प्लुङ् गतौ)। &amp;lsquo;द्रोणाय व्यसृजद् राजन् स रथादव अवपुप्लुवे&amp;rsquo; (भा० द्रोण० १२७।५३)। पुप्लुवेऽवततार। &amp;lsquo;सिंहासनादवप्लुत्य&amp;rsquo; (बृ० श्लो० सं० २।८७)। प्लुत्याऽवतीर्येत्यर्थः। &amp;lsquo;अवप्लुत्य रथात् कृष्णः&amp;rsquo; (भा० पु० १०।७८।३)। उक्तोऽर्थः। &amp;lsquo;अवप्लुत्य पदानि षट् स्वरथं पुनरास्थितः&amp;rsquo; (भा० द्रोण० १४।७४)। अवप्लुत्य=अवतीर्य गत्वा। &amp;lsquo;रथादवप्लुत्य ततोऽभ्यधावत्&amp;rsquo; (भा० वन० २६९।१०)। &amp;lsquo;अवप्लुतः सिंह इवाचलाग्रात्&amp;rsquo; (भा० भीष्म० ८५।३८)। अवफूर्दितः। &amp;lsquo;धर्मवांस्त्वमधर्मज्ञ सतां मार्गादवप्लुतः&amp;rsquo; (भा० सभा० ४१।२०)। अवप्लुतः=प्रच्युतः=भ्रष्टः=विचलितः। &amp;lsquo;अवप्लुतौ रथोपस्थाद्युधामन्यूत्तमौजसौ&amp;rsquo; (भा० द्रोण० १३०।४१)। अवप्लुतौ=अवतीर्णौ। &amp;lsquo;अवप्लुतः स्यादाविःपृष्ठो वा&amp;rsquo; (आश्व० गृ० २।१।५)। अवप्लुतः=निमग्नः (धृते)। &amp;lsquo;अवप्लुतम्&amp;rsquo; (भा० शल्य० ५७।१९)। प्रहारवञ्चनार्थं नम्रीभूय निःसरणमवप्लुतमिहोक्तम्।  बाध्  बाध् (बाधृ लोडने)। &amp;lsquo;अङ्गुष्ठाभ्यां चावबाधते&amp;rsquo; (भूमिम्) (का० श्रौ० ३।१।७)। अवबाधते अवपीडयति।  बुध्  बुध् (बुध अवगमने)। &amp;lsquo;विधुरावबोधाः (स्कन्दपु० का० ४।३०।८४)। विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः।  बृह्  बृह् (बृह बृहि वृद्धौ)। &amp;lsquo;तदात्मन्व्यतिषजत्यवबर्हाय (शां० ब्रा० ७।९)। अवबर्हाय=अविप्रयोगाय।  बन्ध्  बन्ध् (बन्ध बन्धने)। &amp;lsquo;अवबन्धो हि बुद्धस्य कर्मभिर्नोपपद्यते&amp;rsquo; (भा० शां० ३३१।५२)। अवबन्धो नीचो देहबन्धः। &amp;lsquo;अवबन्धः&amp;rsquo; (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः। &amp;lsquo;प्रसितः प्रसक्तो यस्तत्र नित्यमेवावबद्धः स उच्यते&amp;rsquo; (पा० २।३।४४) सूत्रे काशिकायाम्। &amp;lsquo;शुक्रशोणितयोरवबन्धः&amp;rsquo; (सुश्रुत० शारीर० ३।१०)। अवबन्धोऽप्रवृत्तिः। &amp;lsquo;जानामि यस्मिंश्च जनेऽवबद्धं कामेन सुग्रीवमसक्तमद्य&amp;rsquo; (रा० ४।३३।५३)। अवबद्धं बद्धम् आसक्तम्। असक्तमनवरतम्।  बुध्  बुध् (बुध अवगमने, बुधिर् बोधने)। &amp;lsquo;यश्चाधरोत्तरानर्थान् विगीतान्नावबुध्यते&amp;rsquo; (मनु० ८।५३)। अवबुध्यते=सम्यग् जानाति। &amp;lsquo;दैवतमन्तरेण न शक्यो देवतापदार्थः सम्यगवबोद्धुम्&amp;rsquo; (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। ** &amp;lsquo;तत्र मे कौशलं सर्वमवबुद्धं विशाम्पते&amp;rsquo; (भा० वि० ३।१०)। &amp;lsquo;तत्त्वावबोधैकरसो न तर्कः&amp;rsquo; (विक्रम०)। उक्तोऽर्थः।  भाष्  भाष् (भाष व्यक्तायां वाचि)। &amp;lsquo;इत्युक्तास्ते ततः सर्वे समन्तादवभाषिरे&amp;rsquo; (भा० स्वर्गा० २।४०)। अवशब्दो धात्वर्थं न विशिनष्टि। द्वित्वाभाव आर्षः।  भुज्  भुज् (भुजो कौटिल्ये)। &amp;lsquo;अवभुग्नभोगिफणमण्डलां भुवम्&amp;rsquo; (१५।५४)। अवभुग्नमवनमितम्।  भृ  भृ (भृञ् भरणे)। &amp;lsquo;दीक्षान्तोऽवभृथः&amp;rsquo; (अमरः)। अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः। &amp;lsquo;यदी घृतेभिराहुतो वाशीमग्निर्भरत उच्चाव च&amp;rsquo; (ऋ० ८।१९।२३)। अवभरते अनुच्चैः करोति। वाशीं शब्दम्।  मा  मा (माङ् माने)। &amp;lsquo;रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्&amp;rsquo; (कौ० अ० २।७।२)। अवमानं गाम्भीर्यम्।  मन्  मन् (मन ज्ञाने मनु अवबोधने)। &amp;lsquo;जगन्मङ्गलमात्मानं कथं त्वमवमन्यसे&amp;rsquo; (उत्तर० ७।८)। अवजानासि, अवगणयसीत्यर्थः। &amp;lsquo;योऽवमन्येत ते मूले हेतुशास्त्राश्रयाद् द्विजः&amp;rsquo; (मनु० २।११)। उक्तोऽर्थः।  मान्  मान् (मान पूजायाम्)। &amp;lsquo;भिक्षेत भिक्षां प्रथमं या चैनं नावमानयेत्&amp;rsquo; (मनु० २।५०)। प्रत्याख्यानेन न तिरस्कुर्यात्।  मिह्  मिह् (मिह सेचने)। &amp;lsquo;नरो हितमव मेहन्ति पेरवः&amp;rsquo; (ऋ० ९।७४।४)। अवस्तान्नीचै र्वर्षन्ति।  मुच्  मुच् (मुच्लृ मोक्षणे)। &amp;lsquo;मेखलामवमुञ्चते&amp;rsquo; (गो० गृ० ३।४।२३)। अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः। &amp;lsquo;अवमुच्य स्ववक्षोभ्यो रुक्मं तस्मै तदा ददुः&amp;rsquo; (बृ० दे० ५।७२)। अवमुच्य अवतार्य।  मूर्च्छ  मूर्च्छ (मुर्छा मोहसमुच्छ्राययोः)। &amp;lsquo;कस्मादेषां कलहो नावमूर्च्छेत्&amp;rsquo; (भा० उ० २९।३)। अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये।  मृज्  मृज् (मृजू शुद्धौ)। &amp;lsquo;अथ यदन्तर्यामं हुत्वा। अवाञ्चमवमार्ष्टि&amp;rsquo; (श० ब्रा० ४।५।५।६)। अवमार्ष्टि=अवस्तान्मार्ष्टि=शोधयति। &amp;lsquo;सर्वं तूष्णीमनुक्रामन्नुच्च मार्ष्टि अव च मार्ष्टि&amp;rsquo; (बौ० श्रौ० २।१८।३६)। उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि। &amp;lsquo;इमा ते वाजिन्नवमार्जनानि&amp;rsquo; (ऋ० १।१६३।१५)। अवमृज्यतेऽनेनेत्यवमार्जनमवमर्दनसाधनम्। कङ्कतविशेषः।  मृद्  मृद् (मृद क्षोदे)। &amp;lsquo;शत्रुबलावमर्दनः&amp;rsquo; (रा० ३।३५।११४)। अवमर्दनः= विध्वंसकः। &amp;lsquo;हस्तपादावमर्दनम्&amp;rsquo; (पञ्चत०)। उद्वर्तनमित्यर्थः।  मृश्  मृश् (मृश आमर्शने आमर्शनं स्पर्शः)। &amp;lsquo;अवमृशन्ती कलहंसकान्&amp;rsquo; (काद०)। परामृशन्ती स्पृशन्तीत्यर्थः। &amp;lsquo;तद्धावमृश्य न विवेद&amp;rsquo; (छां० उ० ६।१३।१)। अवमृश्य=अन्विष्य। &amp;lsquo;तद्धावमृश्य न विवेद&amp;rsquo; (छां० उ० ६।१३।१)। पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः।  यज्  यज् (यज देवपूजासंगतिकरणादानेषु)। &amp;lsquo;तांस्ते यज्ञस्य मायया सर्वान् (वरुणस्य पाशान्) अवयजामहे&amp;rsquo; (तै० ब्रा० ३।१०।८।२)। अवयजामहे=यज्ञकर्मणा पराणुदामः। &amp;lsquo;सुन्वानो हि ष्मा यजत्यव द्विषः&amp;rsquo; (ऋ० १।३३।७)। उक्तचर एवार्थः। &amp;lsquo;अव देवानां यज हेडो अग्ने&amp;rsquo; (अथर्व० १९।३।४)। अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया। &amp;lsquo;यदेनश्चकृमा वयमिदं तदवयजामहे&amp;rsquo; (वा० सं० ३।४५)। अवयजामहे=अपनोदयामः=अपाकुर्मः। &amp;lsquo;या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे&amp;rsquo; (आप० श्रौ० ५।४।१६।४)। अवयजे=यजे=पूजयामि। अत्रानर्थकोऽवः। &amp;lsquo;यदेकस्याधि धर्मणि तस्यावयजनमसि&amp;rsquo; (वा० सं० २०।१७)। &amp;lsquo;या तेषामवया दुरिष्टिः&amp;rsquo; (अथर्व० २।३५।१)। अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः। &amp;lsquo;अवेष्टा दन्दशूकाः&amp;rsquo; (श० ब्रा० ५।४।१।१) अवेष्टा दूरीकृता अपनुन्नाः। &amp;lsquo;प्रजाः सृष्ट्वांहोऽवयज्य सोऽकामयत वृत्रं हन्यामिति&amp;rsquo; (मै० सं० १।१०।१४)। अंहोऽवयज्य=अंहोऽवेज्य=पाप्मानं विपूय। &amp;lsquo;यथोदितमेव वरुणमव यजते&amp;rsquo; (तै० सं० ६।३।१२)। अवयजते यजते। अव इह विशेषको न, तद्विरलम्।  या  या (या प्रापणे)। &amp;lsquo;अव देवैर्देवकृतमेनोऽयासिषम्&amp;rsquo; (वा० सं० ३।४८)। अवयासिषम्=अवायासिषम्=अवानैषमित्यर्थः। &amp;lsquo;वरुणस्य हेडोऽवयासिसीष्ठाः&amp;rsquo; (ऋ० ४।१।४)। वरुणस्य क्रोधमपनेषीष्ठा इत्याह। &amp;lsquo;नू चित्सुदानुरवयासदुग्रान्&amp;rsquo; (ऋ० ६।६६।५)। अवयासत्=अपगमयेत्। &amp;lsquo;अवययुरमरस्त्रियोऽस्य यत्नं विजयफले विफलं तपोधिकारे&amp;rsquo; (कि० १०।१५)। अवययुः=अवजग्मुः। &amp;lsquo;न जनोऽयमित्यवयये च स तापसैः&amp;rsquo; (कि० १२।१५)। अवयये=जज्ञे। कर्मणि लिट्। &amp;lsquo;अथवा धर्ममसुबोधसमयमवयात बालिशाः&amp;rsquo; (शिशु० १५।१९)। अवयात=जानीत। &amp;lsquo;भवा मरुद्भिरवयातहेडाः&amp;rsquo; (ऋ० १।१७१।६)। अवयातहेडाः=शमितक्रोधः। &amp;lsquo;अवयाता सदमिद् दुर्मतीनाम्&amp;rsquo; (ऋ० १।१२९।११)। अवयाता=अपाकर्ता=शमयिता। &amp;lsquo;अवयाता हरसो दैव्यस्य&amp;rsquo; (अथर्व० २।२।२)। अवयाता=अपगमयिता=शमयिता। उभयत्रान्तर्णीतण्यर्थको यातिः। &amp;lsquo;नेह भद्रं रक्षस्विने नावयै नोपया उत&amp;rsquo; (ऋ० ८।४७।१२)। अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्। &amp;lsquo;उद्यानं ते पुरुष नावयानम्&amp;rsquo; (अथर्व० ८।१।६)। अवयानम्=अवाङ्गमनम्। &amp;lsquo;कलाजातं हि सर्वं त्वमवयास्यसि मे वरात्&amp;rsquo; (स्कन्दपु० का० ४।८६।८०)। अवयास्यसि अवैष्यसि ज्ञास्यसि।  यस्  यस् (यसु प्रयत्ने)। &amp;lsquo;देवस्य हेडोऽवयासिसीष्ठाः&amp;rsquo; (ऋ० ४।१।४)। अपनयेत्यर्थः। अवपूर्वो यासिर्विनाशे वर्तत इति सायणः।  यु  यु (यु मिश्रणामिश्रणयोः)। &amp;lsquo;अवयुवती&amp;rsquo; (नि० ४।११)। वियुञ्जाने। &amp;lsquo;ययोरन्याऽघानि द्वेषांस्यवयावयति&amp;rsquo; (नि० ९।४२।१)। अवयावयति अवमिश्रयति, अपनयति, पराकरोति, अपाकरोति।  राध्  राध् (राध साध संसिद्धौ)। &amp;lsquo;अवैतेनारात्सीरसौ स्वाहा&amp;rsquo; (अथर्व० ५।६।६)। अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि। &amp;lsquo;यथैव षडवराध्नोति स रिक्तः&amp;rsquo; (ऐ० ब्रा० ३।७)। षट् छब्दो वषट्कारमाह। अवराध्नोति समृद्ध्यभावमाप्नोति।  री  री (रीङ् स्रवणे)। &amp;lsquo;अवरीणो धिक्कृतश्चापीत्यमरः।&amp;rsquo;  रुच्  रुच् (रुच दीप्तौ प्रीतौ च)। &amp;lsquo;अदो यदवरोचते चतुष्पक्षमिवच्छदिः&amp;rsquo; (अथर्व० ३।७।३)। अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति।  रुज्  रुज् (रुजो भङ्गे)। &amp;lsquo;अवरुज्य ययौ गुल्मान्पथस्तस्य समीपजान्&amp;rsquo; (भा० आदि० १५१।३)। अवरुज्य=अवभज्य=नीचैर्भग्नान् कृत्वा। &amp;lsquo;परश्वधैः शाल इवावरुग्णाः&amp;rsquo; (भा० कर्ण० ८२।५)। अवरुग्णोऽधोभग्नः।  रुद्  रुद् (रुदिर् अश्रुविमोचने)। &amp;lsquo;अवक्षुतमवरुदितं तथा श्राद्धे च वर्जयेत्&amp;rsquo; (भा० अनु० ९१।४१)। यस्योपरि अश्रूणि पतितानि तद् (अन्नम्) अवरुदितमुच्यते।  रुध्  रुध् (रुधिर् आवरणे)। &amp;lsquo;स ह गवां सहस्रमवरुरोध&amp;rsquo; (बृ० उ० ३।१।१)। व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)। &amp;lsquo;स्रोतसां वर्त्मान्यवरुध्यन्ते गर्भेण&amp;rsquo; (सुश्रुते १।३२८।८)। अवरुध्यन्ते=पिधीयन्ते। &amp;lsquo;आव श्मशा रुधद्वाः&amp;rsquo; (ऋ० १०।१०५।१)। अपोरुणदित्याह। अपां गतिं रुद्धवानित्यर्थः। &amp;lsquo;समुदायनिपातनाच्चार्थविशेषेऽवरुध्यन्ते&amp;rsquo; (द्विदण्ड्यादयः) (पा० ५।४।१२८ सूत्रे काशिकायाम्)। अवरुध्यन्ते=नियम्यन्ते। &amp;lsquo;यस्य चार्थेऽवरुध्यसे&amp;rsquo; (रा० २।३०।९)। अवरुध्यसे=वार्यसे=बहिष्क्रियसे=अपनुद्यसे। &amp;lsquo;सा मेऽमुष्मादिदमवरुन्ध्यात्&amp;rsquo; (कौ० उ० २।३)। अवरुन्ध्यात्=प्रापयेत्=प्रासादयेत्=उपनमयेत्। &amp;lsquo;सर्वेषां छन्दसां वीर्यमवरुन्धे&amp;rsquo; (ऐ० ब्रा० १।१)। प्राप्नोतीत्यर्थः। अवरोधः प्राप्तिरिति षड्गुरुशिष्यः। &amp;lsquo;चुम्ब्यते शतकृत्वोऽवरुध्यते सहस्रकृत्वः&amp;rsquo; (ध्वन्यालोके १।१४ व्याख्यायाम्)। अवरुध्यते=आलिङ्ग्यते। तेऽर्चन्तः श्राम्यन्तश्चेरुः। &amp;lsquo;अमृतत्वमवरुरुत्समानाः&amp;rsquo; (श० ब्रा० १०।४।३।६)। अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः। &amp;lsquo;यदि वियदेवं भवति सुभिक्षम्…&amp;rsquo; (बृ० सं० २४।२०)। अवरुद्धमाच्छादितम्। &amp;lsquo;अन्यक्षेत्रे अवरुद्धं चरन्तम्&amp;rsquo; (अथर्व० ३।३।४)। अवरुद्धं शत्रुभिर्निरुद्धमिति सायणः। &amp;lsquo;अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम&amp;rsquo; (अवदा० सुत० जा०)। अवरुद्धाः=निरुद्धाः। &amp;lsquo;तासां चेदवरुद्धानां चरन्तीनां मिथो वने&amp;rsquo; (मनु० ८।२३६)। अवरुद्धानां पालेन नियमितानाम्। &amp;lsquo;अवरुद्धोऽचरत्पार्थो वर्षाणि त्रिदशानि च&amp;rsquo; (भा०)। अवरुद्धः संवृताकारः। &amp;lsquo;अवरुद्धा रथिनः केकयेभ्यः&amp;rsquo; (भा० उ० २२।२०)। अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः। &amp;lsquo;अवरुद्धापि जयमत्यभिधाना&amp;rsquo; (राज० ७।७२४)। अवरुद्धाऽन्तःपुरे निक्षिप्ता विधिवदनूढा। &amp;lsquo;अवरुद्धासु दासीषु भुजिष्यासु तथैव च&amp;rsquo; (याज्ञ० २।२९०)। पुरुषान्तरोपभोगतो निरुद्धाः सेवार्थं रक्षिता इति मिताक्षरा। &amp;lsquo;प्रहर्षेणावरुद्धा सा व्याहर्तुं न शशाक ह&amp;rsquo; (रा० ६।११३।१४)। हर्षपरीतां हर्षवशगां हर्षेण परवतीमाह। &amp;lsquo;अवरुद्धं वने रामं दिष्ट्या त्वमनुगच्छसि&amp;rsquo; (रा० २।११७।२२)। अवरुद्धं पित्रा नियुक्तमिति तिलकः। &amp;lsquo;न शशाकोत्तरैर्वाक्यैरवरोद्धुं समुद्यतम्&amp;rsquo; (रा० ३।१।३३)। अवरोद्धुम्=उपरोद्धुम्=नियन्तुम्। &amp;lsquo;सर्वग्रहणं शूद्रावरोधनार्थम्&amp;rsquo; (मनु० १।२ इत्यत्र मेधातिथिवचनम्)। अवरोध उपसङ्ग्रहः। &amp;lsquo;बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्&amp;rsquo; (भा० उ० ९८।२५)॥ अवरोधः=उपरोधः=अन्तरायः। &amp;lsquo;अज्ञातचर्या बालानामवरोधश्च माधव&amp;rsquo; (भा उ० ९०।५९)। अवरोधो राज्याप्रदानरूपो वृत्तिनिरोध इति नीलकण्ठः। &amp;lsquo;अच्युतो रोधावरोधाद् ध्रुवो राष्ट्रे प्रतितिष्ठति&amp;rsquo; (कौ० सू० ९८)। अवरोधोऽधः पातनम्, मज्जनम्। &amp;lsquo;फेनायमानं स्रोतोवरोधः&amp;rsquo; (सुश्रते)। अवरोधः=उपरोधः। &amp;lsquo;निन्ये विनीतैरवरोधदक्षैः&amp;rsquo; (कु० ७।७३)। अवरोधः शुद्धान्तः=अन्तःपुरम्। &amp;lsquo;यस्यावरोधस्तनचन्दनानां प्रक्षालनाद् वारि विहारकाले&amp;rsquo; (रघु० ६।४८)। अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः। &amp;lsquo;प्रतारं च समुद्रस्य रात्रौ लङ्कावरोधनम्&amp;rsquo; (रा० १।४।३५)। प्रत्ययभेदो नार्थभेदः। &amp;lsquo;मन्ये प्रकाशीकृतमूर्धजानि रणं प्रविष्टान्यवरोधनानि&amp;rsquo; (ऊरु० १।३८)। अवरोधनानि=अन्तःपुरजनः। &amp;lsquo;राजावरोधनवधूरवतारयन्तः&amp;rsquo; (शिशु० ५।१८)। अवरोधनमन्तः पुरम्। &amp;lsquo;अवरोधनानि सिन्धोः&amp;rsquo; (शिशु० ८।८)। समुद्रमहिष्यो नद्य इत्यर्थः। &amp;lsquo;योग्यः कन्यावरोधने&amp;rsquo; (वि० पु० ६।१।१२)। भार्यात्वेन ग्रहण इत्यर्थः। &amp;lsquo;यो वै संवत्सरस्यावरोधनं चोद्रोधनं च वेद&amp;rsquo; (ऐ० ब्रा० ४।१४)। अंश आद्योऽवरोधः स्यात्। &amp;lsquo;सर्वेषां कामानामवरुद्ध्यै&amp;rsquo; (ऐ० ब्रा० २।१७)। अवरुद्धिः प्राप्तिः, तस्यै। &amp;lsquo;अन्नाद्यस्यावरुद्ध्यै&amp;rsquo; (जै० ब्रा० १।७८)। उक्तोऽर्थः। &amp;lsquo;कस्य चित्त्वथ कालस्य साङ्काश्यादागतः पुरात्। मिथिलामवरोधकः…&amp;rsquo; (रा० १।७१।१६)। अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः। &amp;lsquo;देवराज, दुरवरोधोऽयमनयोर्महावीरयोर्मिथो विमर्दः&amp;rsquo; (महावीर० ६)। दुरवरोधो दुर्निवारः। &amp;lsquo;तेनोद्वेगेन राजा तानवरुन्ध्यात्&amp;rsquo; (कौ० अ० १।१०।१०)। अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्। &amp;lsquo;तद् देवा विजित्यावरुरुत्समाना अन्वायन्&amp;rsquo; (तै० सं० १।५।१)। अवरुरुत्समाना आत्मसात्कर्तुमिच्छन्तः। &amp;lsquo;मर्म्मगतस्त्वगादिष्ववरुद्धत्वान्नोच्यते&amp;rsquo; (सुश्रुत० सूत्र० २२।६)। अवरुद्धः संगृहीतः। &amp;lsquo;अनवरुद्धा वा एतस्य विराड् य आहिताग्निः&amp;rsquo; (तै० सं० १।७।६)। अनवरुद्धाऽस्वाधीना। &amp;lsquo;अनवरुद्धस्यावरुद्ध्यै&amp;rsquo; (तै० ब्रा० १।३।८)। अस्वीकृतस्य स्वीकृतय इत्याह। &amp;lsquo;अथास्यैष स्वभक्षो न्यग्रोधस्यावरोधाः&amp;rsquo; (ऐ० ब्रा० ७।३०)। शाखाभ्योऽवाङ्मुखत्वेन प्ररोहन्तोमूलविशेषा अवरोधाः। &amp;lsquo;विततेव दूर्वाऽवरोधै र्भूम्यां प्रतिष्ठितेव&amp;rsquo; (ऐ० ब्रा० ८।८)। उक्तोऽर्थः। &amp;lsquo;नह्येकस्मिञ्शास्त्रे शक्यः सर्वशास्त्राणामवरोधः कर्तुम्&amp;rsquo; (सुश्रुत० १।४।५)। अवरोध उपसङ्ग्रहः। &amp;lsquo;राजा किल मामवरोधयिष्यति&amp;rsquo; (कौ० अ० १२।२।२१)। शुद्धान्तेऽन्तः करिष्यति, अन्तः पुरगतां करिष्यति।  रुह्  रुह् (रुह बीजजन्मनि)। &amp;lsquo;अस्माकमुत्तमं कृधीत्यादित्यमीक्षमाणो जपित्वाऽवरोहेत्&amp;rsquo; (आश्व० गृ० २।६।१२)। अवरोहेत्=संसदं प्रपद्येत। &amp;lsquo;यानासनस्थश्चैवैनमवरुह्याभिवादयेत्&amp;rsquo; (मनु० २।२०२)। अवरुह्यावतीर्य। &amp;lsquo;यौ व्याघ्राववरूढौ जिघत्सतः पितरं मातरं च&amp;rsquo; (अथर्व० ६।१४०।९)। अवरूढौ=इत उपेतौ=अर्वाङ्मुखौ प्राप्तौ। &amp;lsquo;यदत्रिर्वामवरोहन्नृबीसम्&amp;rsquo; (ऋ० ५।७८।४)। अवरोहन्=अवगाहमानः=प्रविशन्। &amp;lsquo;अवरोहशताकीर्णं वटमासाद्य तस्थतुः&amp;rsquo; (रा० २।५२।९६)। अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा। &amp;lsquo;इतरेष्वागमाद् धर्मः पादशस्त्ववरोपितः&amp;rsquo; (मनु० १।८२)। अवरोपितोऽवकलितो हीनः कृतः। &amp;lsquo;शूनपाणिपादोदरमपगताक्षमुद्वृत्तनाभिमवरोपितं विद्यात्&amp;rsquo; (कौ० अ० ४।६)। अवरोपितं शूलारोपितम्।  लग्  लग् (लगे सङ्गे)। &amp;lsquo;अवलगनरूपेणोपगम्य&amp;rsquo; (तन्त्रा० १।३)। &amp;lsquo;कृशावलग्नसंलग्नसप्तकीसंभृतश्रियम्&amp;rsquo; (शि० भा० २।५६)। अवलग्नम्=मध्यम्, उदरम्। &amp;lsquo;क्षिप्तो हस्तावलग्नः प्रसभमभिहतः&amp;rsquo; (ध्वन्यालोके ५।५१ व्याख्यायाम्)। अवलग्नः स्पृष्टः। &amp;lsquo;स्कन्धावलग्नोद्धृतपद्मिनीकः&amp;rsquo; (रघु० १६।६८)। अवलग्ना संसक्ता।  लम्ब्  लम्ब् (लबि अवस्रंसने)। &amp;lsquo;किं न पश्यसि, सर्वोऽयं जनस्त्वामवलम्बते&amp;rsquo; (भट्टि० १८।४१)। त्वामवलम्बते=त्वत्सापेक्षः, त्वय्याधृतः। &amp;lsquo;उर्वशी राजानमवलम्बते&amp;rsquo; (विक्रम०)। राजशरीर आत्मानमवस्रंसयति। &amp;lsquo;व्यवहारोऽयं चारुदत्तमवलम्बते&amp;rsquo; (मृच्छ०)। चारुदत्तेन सम्बध्यत इत्यर्थः। &amp;lsquo;सोऽयं क इति बुद्धिस्तु साजात्यमवलम्बते&amp;rsquo; (भाषापरि०)। साजात्यं समानजातित्वमवलम्बतेऽपेक्षते। &amp;lsquo;के भवन्तोऽवलम्बन्ते गर्ते ह्यस्मिन्नधोमुखाः&amp;rsquo; (भा० आदि० १३।१६)। अवलम्बन्ते=निपतिताः। &amp;lsquo;अन्तरेण तालुके। य एष स्तन इवावलम्बते&amp;rsquo; (तै० उ० १।६।१)। अवलम्बतेऽन्तरा तिष्ठति। &amp;lsquo;भूतं हित्वा च भाव्यर्थे योऽवलम्बेत मूढधीः&amp;rsquo; (भा० आदि० २३३।१५)। अवलम्बेत=श्रयेत। &amp;lsquo;शक्यमिदानीं जीवितमवलम्बितुम्&amp;rsquo; (माल०)। अवलम्बितुम्=धर्तुम्। &amp;lsquo;हस्तेऽवलम्ब्य तम्&amp;rsquo; (कथा० १२१।१७६)। अवलम्ब्य-आदाय, गृहीत्वा। &amp;lsquo;ययौ तदीयामवलम्ब्य चाङ्गुलिम्&amp;rsquo; (रघु० ३।२५)। उक्तोऽर्थः। &amp;lsquo;अवलम्ब्यापराः कण्ठे हरिम्&amp;rsquo; (हरि० २।८८।२६)। अवलम्ब्य=आसज्य परिरभ्य। &amp;lsquo;चित्रलेखाहस्तावलम्बिता&amp;rsquo; (विक्रम० १)। अवलम्बिता=अवष्टब्धा। &amp;lsquo;कनकशृङ्खलावलम्बिनी&amp;rsquo; (मुद्रा० २)। अवलम्बिनी=अवस्रंसमाना।  लिख्  लिख् (लिख अक्षरविन्यासे)। &amp;lsquo;नीवीमवलिखतो द्विगुणः&amp;rsquo; (कौ० अ० १।७।२५)। &amp;lsquo;दारुमयानां पात्राणामुच्छिष्टसमन्वारब्धानामवलेखनम्&amp;rsquo; (बौ० ध० १।६।१३।२६)। अवलेखनं धर्षणम्। &amp;lsquo;यथा दन्तप्रक्षालनोत्सादनावलेखनानीति&amp;rsquo; (आप० ध० ११२।८।५)। अवलेखनं कङ्कतादिना केशानां विभागेनावस्थापनम्। &amp;lsquo;अञ्जनाभ्यञ्जनोन्मर्दस्त्र्यवलेखामिषं मधु&amp;rsquo; (भा० पु० ७।१२।१२)। अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः। &amp;lsquo;बहुशोऽवलिखेच्चापि वर्त्मास्योपगतं यदि&amp;rsquo; (सुश्रुत० उत्तर० १२।२३)। अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्।  लिप्  लिप् (लिप उपदेहे)। &amp;lsquo;कर्णा याम्याः, अवलिप्ता रौद्राः, नभोरूपाः पार्जन्याः।&amp;rsquo; अवलिप्ता दूषिताः। अवशब्दो लेपस्य दौष्ट्यमाह। &amp;lsquo;भार्गव भार्गव !</description>
    </item>
    
    <item>
      <title>०७३ अवाङ् (अव&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/073_avA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/073_avA~N/</guid>
      <description>कॄ  कॄ (कॄ विक्षेपे)। &amp;lsquo;कदा राघवौ लाजैरवाकरिष्यन्ति&amp;rsquo; (रा० २।४३।१३)। आकीर्णाववस्तीर्णौ करिष्यन्ति लोकाः। &amp;lsquo;तेन मामभितः स्थित्वा शरवर्षैरवाकिर&amp;rsquo; (भा० द्रोण० १३१।२३)। उक्तोऽर्थः।  चि  चि (चिञ् चयने)। &amp;lsquo;अवाचिनोति कर्माणि न च संप्रचिनोति च&amp;rsquo; (भा० शां० १६०।२७)। अवाचिनोति भोगेनापकर्षति। न्यूनतामापादयति।  </description>
    </item>
    
    <item>
      <title>०७४ अवनि</title>
      <link>https://vishvAsa.github.io/sanskrit/koshaH/upasargArtha-chandrikA/074_avani/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/074_avani/</guid>
      <description>धा  (डुधाञ् धारणपोषणयोः)। &amp;lsquo;यो महत्यर्थसमुदये स्थितः कदर्यः…अवनिधत्ते पौरजानपदेषु&amp;rsquo; (कौ० अ० २।९।२५)। अवनिधत्ते प्रच्छन्नं न्यस्यति। केवले न्यासेऽर्थे तु अवोऽनर्थकः स्यात्।  ष्ठिव्  ष्ठिव् (ष्ठिवु निरसने)। &amp;lsquo;अवनिष्ठीवतो दर्पाद् द्वावोष्ठौ छेदयेन्नृपः&amp;rsquo; (मनु० ८।२८२)। अवमानार्थ निष्ठीवत इत्यर्थः।  </description>
    </item>
    
    <item>
      <title>०७४ निरुपाङ् (निर्&#43;उप&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/084_nirupA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/084_nirupA~N/</guid>
      <description>ख्या  ख्या (ख्या प्रकथने)। निरुपाख्यम्=तुच्छम्, अदृश्यम्, असद्, अवस्तु।  </description>
    </item>
    
    <item>
      <title>०७५ निस् (निर्)</title>
      <link>https://vishvAsa.github.io/sanskrit/koshaH/upasargArtha-chandrikA/075_nis-nir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/075_nis-nir/</guid>
      <description>अज्  अज् (अज गतिक्षेपणयोः)। &amp;lsquo;निर्वो गोष्ठादजामसि&amp;rsquo; (अथर्व० २।१४।२)। निरजामसि=निरजामः=निःसारयामः=प्रकालयामः।  अय्  अय् (अय गतौ)। &amp;lsquo;यो भियातो निलयते&amp;rsquo; (अथर्व० ११।२।१३)। निलयते=निरयते। (निसः प्रयोगश्चेत्)। निष्क्रामति, अपयातीत्यर्थः। &amp;lsquo;स निलायत सोऽपः प्राविशत्&amp;rsquo; (तै० सं० २।६।६।१)। निलायत=अन्तरधात्। &amp;lsquo;यो निलायं चरति यः प्रतङ्कम्।&amp;rsquo; (अथर्व० ४।१६।२)। &amp;lsquo;असितं ते निलयनमास्थानमसितं तव&amp;rsquo; (तै० ब्रा० २।४।४।१)। निलयनं रक्षास्थानम्, शरणम्। &amp;lsquo;प्रसूत्या अग्निर्देवेभ्यो निलायत&amp;rsquo; (तै० सं० ५।१।१।४)। निलायत निरगच्छत्, तिरोऽधत्त, तिरोहितोऽभूत्।  अस्  अस् (असु क्षेपे)। &amp;lsquo;स होतृषदनादेकं तृणं निरस्यति&amp;rsquo; (श० ब्रा० १।५।१।२३)। निरस्यति=बहिष्प्रक्षिपति। &amp;lsquo;यशांसि सर्वेषुभृतां निरास्थत्&amp;rsquo; (भट्टि० १।३)। निरास्थत्=प्रामार्जीत्। मलिनान्युपरक्तानीवाकरोदित्यर्थः। &amp;lsquo;युवयोर्हि कृते वृद्धः स कंसेन निरस्यते&amp;rsquo; (वि० पु० ५।१९।१३)। निरस्यते=अवहेल्यते=अवज्ञायते। &amp;lsquo;सर्व ऊष्माण अग्रस्तानिरस्ता विवृता वक्तव्याः&amp;rsquo; (छां० उ० २।२२।५)। अनिरस्ताः=त्वरयानुच्चारिताः। निरस्तं त्वरितोदितमित्यमरः। &amp;lsquo;अह्नाय तावदरुणेन तमो निरस्तम्&amp;rsquo; (रघु० ५।७०)। निरस्तम्=अपाकृतम्, अपनीतम्, अपगमितम्। &amp;lsquo;कौलीनभीतेन गृहान्निरस्ता न तेन वैदेहसुता मनस्तः&amp;rsquo; (रघु० १४।८४)। निरस्ता=बहिष्कृता=निर्वासिता। &amp;lsquo;निरस्तपादपे देशे एरण्डोपि द्रुमायते&amp;rsquo; (हितोप० १।६७)। निरस्ता नष्टाः पादपा यत्र स निरस्तपादपो देशः तस्मिन्। इह निरासोऽसंनिधानमाह लक्षणया। &amp;lsquo;त्वं पुण्डरीकमुख बन्धुतया निरस्तमेको निवापसलिलं पिबसीत्ययुक्तम्&amp;rsquo; (मालती० ९।४०)। निरस्तं निक्षिप्तम्। निरस्तः प्रहिते बाण इत्यमरः। निरस्तः प्रहितमाह बाणे विषये। यदा यः प्रहितः स बाणो भवति तदा निरस्तशब्दः प्रहितार्थक इति कोषकृद्धृदयम्। न तु निरस्तः पुंसि प्रहितबाणमाहेति तद्विवक्षितम्। त्रिषूत्तरे इत्युपक्रम्य प्रकृतः पाठः। वाच्यलिङ्गका निरस्तदिग्धलिप्तका भवन्तीति तदर्थः। कश्चिद् बाणविशेषस्य संज्ञा इमा इति मन्यमानो भ्रान्तः। &amp;lsquo;निरस्तः शण्डः। निरस्तो मर्कः (तै० ब्रा० १।१।१।५)। निरस्तो बहिष्कृतः।  अश्  अश् (अश भोजने)। &amp;lsquo;अथ यत्स्रुचं निरश्नाति तेन देवजनान् प्रीणाति&amp;rsquo; (जै० ब्रा० १।४१)।  इ  इ (इण् गतौ)। &amp;lsquo;निर्यत् पूतेव स्वधितिः शुचिर्गात्&amp;rsquo; (ऋ० ७।३।९)। निरगात्=निरक्रमीत्। &amp;lsquo;चिरप्रविष्टो निरगान्नैव सोन्तःपुरान्नृपः। निरगादरिवर्गस्य हृदयात्तु रुजाज्वरः&amp;rsquo; (कथा० १८।८३)॥ उक्तोऽर्थः। &amp;lsquo;तीक्ष्णाञ्जनेनाञ्जितलोचनस्य यः सम्प्रदुष्टो न निरेति नेत्रात्। श्लेष्मा… (चरक० सूत्र० ५।१७-२१ इत्यस्य चक्रदत्तव्याख्यायाम्)। स्पष्टोऽर्थः। &amp;lsquo;निरुध्यते तस्य गुदे पुरीषं निरेति कृच्छ्रादपि चाल्पमल्पम्। स एष निरयं प्राप्तो मत्स्यस्य परिचारकः&amp;rsquo; (भा० वि० १८।२५)। निरयं पारतन्त्र्यम् इति नीलकण्ठः। दुःखमिति तु साधीयः स्यात्। &amp;lsquo;दुर्लभो ह्यस्य निरयः शशाङ्कस्येव कल्मषम्&amp;rsquo; (रा० २।३६।२७)। निरयः पापम्। &amp;lsquo;निरेति सह मूत्रेण प्रतिलोमे निरुध्यते&amp;rsquo; (माधव० ३२।१५)। &amp;lsquo;निरेति पूति मुखनासिकाभ्यां तं पूतिनासं प्रवदन्ति रोगम्&amp;rsquo; (सुश्रुत० उत्तर० २२।४)।  ईक्ष्  ईक्ष् (ईक्ष दर्शने)। &amp;lsquo;यावदेतान्निरीक्षेहं योद्धुकामानवस्थितान्&amp;rsquo; (गीता० १।२२)। निःशब्दः साकल्ये। सर्वत ईक्ष इत्यर्थः। &amp;lsquo;निरीक्षते केलिवनं प्रविष्टः क्रमेलकः कण्टकजालमेव&amp;rsquo; (विक्रमाङ्क० १।२९)। &amp;lsquo;न चोदके निरीक्षेत स्वं रूपमिति धारणा&amp;rsquo; (मनु० ४।३८)। स्वशरीरच्छायां नावलोकयेदित्यर्थः। इह निरः कश्चिदर्थविशेषो नास्ति। &amp;lsquo;निरीक्षमाणस्तां ददर्श&amp;rsquo; (रा० २।७४।१५)। निरीक्षमाणः=इतस्ततो विचिन्वानः। &amp;lsquo;निरीक्ष्य दिशः सर्वाः&amp;rsquo; (रा० ३।५६।५)। सर्वतो विलोक्येत्यर्थः।  ईह्  ईह् (ईह चेष्टायाम्)। &amp;lsquo;निरीहस्य हतद्विषः&amp;rsquo; (रघु० १०।२४)। निरीहस्य=निश्चेष्टस्य।  उक्ष्  उक्ष् (उक्ष सेचने)। &amp;lsquo;किं स्रुच्यप आनीय निरौक्षीः&amp;rsquo; (श० ब्रा० ११।५।३।४)। निःशेषमसिच इत्यर्थः। &amp;lsquo;तां दिशं निरुक्षति यस्यामस्य द्वेष्यो भवति&amp;rsquo; (बौ० ध० २।५।८।५)। निरुक्षति=अभ्युक्षति।  उब्ज्  उब्ज् (उब्ज आर्जवे)। &amp;lsquo;अहन्वृत्रं निरपामौब्जदर्णवम्&amp;rsquo; (ऋ० १।८५।९)। निरौब्जत्=प्रावाहयत्।  ऊह्  ऊह् (ऊह वितर्के)। &amp;lsquo;आरादग्निं क्रव्यादं निरौहम्&amp;rsquo; (अथर्व० ८।२।९)। निरूहामि=निर्गमयामि। &amp;lsquo;गार्हपत्यादुदीचोऽङ्गारान्निरूहति&amp;rsquo; (भा० श्रौ० ६।१०।५)। निरूहति उद्धरति। &amp;lsquo;प्राणानस्य निरौहीत् क्षिप्रेऽमुं लोकमेष्यतीति&amp;rsquo; (श० ब्रा० १०।५।५।९)। निरौहीत् निरक्रमयत्। &amp;lsquo;निरूहै तं गर्भम्&amp;rsquo; (श० ब्रा० ४।५।२।३)। उक्तोऽर्थः। &amp;lsquo;गार्हपत्यादुष्णं भस्म निरुह्य&amp;rsquo; (श० ब्रा० १२।४।२।२)। निरुह्य=निष्कास्य एकतो राशीकृत्येत्यर्थः। &amp;lsquo;निरूढपशुबन्धः&amp;rsquo; (शां० श्रौ० ६।१।३३)। निरूढः=दत्तविरेचनः। &amp;lsquo;निरूहैः सानुवासनैः&amp;rsquo; (चरक० सूत्र० १६।२२)। &amp;lsquo;निरूहयेद्वा मतिमान् सुस्विन्नं तदहर्नरम्&amp;rsquo; (सुश्रुत उत्तर० ३९।१२८)। &amp;lsquo;वातघ्नमधुरैर्योज्या निरूहा वातजे ज्वरे&amp;rsquo; (सुश्रुत० उत्तर० ३९।१२८)।  ॠ  ॠ (ॠ गतिप्रापणयोः)। &amp;lsquo;इयं वै (पृथिवी) निर्ॠतिरियं वैतं निरर्पयति यो निर्ॠच्छति&amp;rsquo; (श० ब्रा० ७।२। २।२।११)। निर्ॠच्छति पापमाचरति। निरर्पयति नीचैर्गमयति। विनाशयतीत्यर्थः। &amp;lsquo;मा ते गोदत्र निरराम राधसः&amp;rsquo; (ऋ० ८।२१।१६)। निरराम=निर्गता मा भूमेत्याह। स्वे राधसि न आभजेति तात्पर्यार्थः। &amp;lsquo;मा वो दात्रान्मरुतो निरराम&amp;rsquo; (ऋ० ७।५६।२१)। उक्तोऽर्थः। &amp;lsquo;देवान्त्सब्राह्मणानृत्वा जिह्मो लोकान्निर्ॠच्छति&amp;rsquo; (अथर्व० १२।४।५३)। निर्ॠच्छति=निर्गच्छति। प्रच्यवत इत्यर्थः।  ऋच्छ्  ऋच्छ् (ऋच्छ गतीन्द्रियप्रलयमूर्त्तिभावेषु)। &amp;lsquo;न हस्तवेष्यान्निर्ऋच्छति&amp;rsquo; (पञ्च० ब्रा० ६।६।१३)। निर्ऋच्छति निर्गच्छति। &amp;lsquo;ताभ्यः स निर्ऋच्छाद्यः। नः प्रथमोऽन्योन्यस्मै द्रुह्यात्&amp;rsquo; (तै० सं० ६।२।२।१-२)। उक्तोऽर्थः।  ऋज्  ऋज् (ऋज गतिस्थानार्जनोपार्जनेषु)। &amp;lsquo;पशून् निरार्जत&amp;rsquo; (तै० सं० १।५।९।३)। निरार्जत निरगमयत्।  कल्  कल् (कल विल क्षेपे)। &amp;lsquo;दत्त्वा पादप्रहारांस्तैस्तद्भृत्यै र्निरकाल्यत&amp;rsquo; (कथा० ५२।३०९)। स्पष्टोर्थः।  कस्  कस् (कस गतौ)। &amp;lsquo;पिशुनस्थमिव रहस्यं समन्ततो निष्कसति पुष्पम्&amp;rsquo; (पद्म० श्लो० ४)। निष्कसति उद्गच्छति। &amp;lsquo;निरकासयद्रविमपेतवसुं वियदालयादपरदिग्गणिका&amp;rsquo; (शिशु० ९।१०)। निरकासयत्=निरगमयत्, निरवासयत्। &amp;lsquo;प्रायणीयस्य निष्कासं निदध्यात्&amp;rsquo; (ऐ० ब्रा० २।५)। स्थाल्यां लग्नः पुलाको निष्कासः। &amp;lsquo;स्वैरिण्यब्राह्मणी वेश्या दासी निष्कासिनी च या&amp;rsquo; (याज्ञ० २।२९० इत्यत्र मिताक्षरायामुद्धृतं नारदवचनम्)। निष्कासिनी स्वाम्यनवरुद्धा दासी। &amp;lsquo;याश्चानिष्कासिन्यः प्रोषिता विधवा न्यङ्गाः कन्यकाः&amp;rsquo; (कौ० अ० २।२३।११)। &amp;lsquo;स्त्रीणामनिष्कासिनीनाम्&amp;rsquo; (कौ० अ० ३।१।७)। अनिष्कासिन्यः=गृहे ऽन्तरवस्थायिन्यः, गृहान्निष्क्रमणं न शीलयन्ति याः।  कु  कु (कु शब्दे)। &amp;lsquo;ता (आहुतीः) असुरा निष्कावमादन्&amp;rsquo; (तै० सं० ६।२।१।५)। निष्कावमशब्दम्, तूष्णीम्।  कुष्  कुष् (कुष निष्कर्षे)। &amp;lsquo;(तान्) गृध्रा रुषा मम कुषन्त्यधिदण्डनेतुः&amp;rsquo; (भा० पु० ३।१६।१०)। कुषन्ति=कुष्णन्ति=निष्कर्षन्ति (आन्त्राणि)। &amp;lsquo;उपान्तयोर्निष्कुषितं विहङ्गैः&amp;rsquo; (रघु० ७।५०)। निष्कुषितम्=खण्डितम्।  कृ  कृ (डुकृञ् करणे)। &amp;lsquo;यन्मे अक्ष्योरादिद्योत पार्ष्ण्योः प्रपदोश्च यत् आपस्तत्सर्वं निष्करन्&amp;rsquo; (अथर्व० ६।२४।२)। निष्कुर्वन्तु निर्गतं कुर्वन्त्वित्याह। &amp;lsquo;यददो देवा असुरांस्त्वया निरकुर्वत&amp;rsquo; (अथर्व० ४।१९।४)। निरकुर्वत=निराकुर्वत=प्रत्यादिशत्। &amp;lsquo;यश्चकार स निष्करत्&amp;rsquo; (अथर्व० २।९।५)। ग्रहविकारस्य निष्कृतिं शमनं करोत्वित्याह। &amp;lsquo;अनार्त्तेनैव तदार्त्तं यज्ञस्य निष्करोति&amp;rsquo; (श० ब्रा० १२।४।२।१)। निष्करोति=अपनयति। अपाकरोति। यद् दण्डेन यदिष्वा यद्वारुर्हरसा कृतम्। &amp;lsquo;तस्य त्वमसि निष्कृतिः सेमं निष्कृधि पूरुषम्&amp;rsquo; (अथर्व० ५।५।४)। निष्कृधि=अगदं निर्गतरोगं कुरु। &amp;lsquo;यदामयति निष्कृथ&amp;rsquo; (हे ओषधयः) (ऋ० १०।९७।९)। उक्तोऽर्थः। &amp;lsquo;निर्यदीं बुध्नान्महिषस्य वर्पस ईशानासः शवसा क्रन्त सूरयः&amp;rsquo; (ऋ० १।१४१।३)। निरक्रन्त=निरकुर्वन्=निरकासयन्=निरगमयन्। &amp;lsquo;निराहावान् कृणोतन&amp;rsquo; (ऋ० १०।१०१।५)। निराकृणोतन=कल्पयत=सज्जान्कुरुत। &amp;lsquo;ते मित्रावरुणावब्रुवन्युवभिदं निष्कुरुतम्&amp;rsquo; (ऐ० ब्रा० ८।४)। निष्कुरुतम्=संस्कुरुतम्। &amp;lsquo;निर्मिता (शक्तिः) निरकारि मे (भट्टि० १५।५४)। निरकारि=अभेदि=व्यशारि। &amp;lsquo;निष्कृण्वाना आयुधानीव धृष्णवः&amp;rsquo; (ऋ० १।९२।१)। संस्कुर्वाणाः=शोधयन्तः=सज्जीकुर्वन्तः। &amp;lsquo;निष्कर्ता विह्रुतं पुनः&amp;rsquo; (अथर्व० १४।२।४७)। निष्कर्ता=समाधाता। &amp;lsquo;यूयमीशिध्वे वसवस्तस्य निष्कृतेः&amp;rsquo; (अथर्व० ४।२७।६)। निष्कृतेः=निष्करणस्य=परिहारस्य। &amp;lsquo;ब्रह्मघ्ने च सुरापे च चौरे भग्नव्रते शठे। निष्कृतिर्विहिता सद्भिः कृतघ्ने नास्ति निष्कृतिः&amp;rsquo; (पञ्चत० ३।१५७)॥ निष्कृतिः प्रायश्चित्तम्, तपसा कृच्छ्रचान्द्रायणादिभिर्व्रतैः पापापनोदनम्। &amp;lsquo;यं मातापितरौ क्लेशं सहेते संभवे नृणाम्। न तस्य निष्कृतिः शक्या कर्तुं वर्षशतैरपि&amp;rsquo; (मनु० २।२२७)॥ निष्कृतिः=आनृण्यम्। &amp;lsquo;तस्मा अर्चाम कृणवाम निष्कृतिम्&amp;rsquo; (ऋ० १०।१६५।१)। &amp;lsquo;स्त्रियास्तथाप चारिण्या निष्कृतिः स्याददूषिका&amp;rsquo; (भा० शां० ३४।३०)। निष्कृतिर्दासीवदन्नाच्छादनमात्रेण दूरे स्थापनम्, धिक्करणमिति यावत्। &amp;lsquo;भीमसेन त्वया कार्या तस्य (बालभवने) वासस्य निष्कृतिः&amp;rsquo; (भा० वि० ३३।१३)। निष्कृतिर्वेतनं भृतिर्निर्वेशः। उपकारप्रतिक्रियेत्यर्थः। &amp;lsquo;गर्भनिष्कृतिः&amp;rsquo; (हर्ष०)। परिनिष्ठितो विवृद्धो गर्भः। &amp;lsquo;पुनरुत्स्यूतं वासो देयं पुनर्निष्कृतो रथः&amp;rsquo; (का० सं० ८।१५)। निष्कृतः सम्यक् कल्पितः सज्जीकृतः। &amp;lsquo;निन्द्यैर्हि लक्षणैर्युक्ता जायन्तेऽनिष्कृतैनसः&amp;rsquo; (मनु० ११।५३)। अनिष्कृतैनसः=अकृतप्रायश्चित्ताः=प्रायश्चित्तेनापूतपाप्मानः। &amp;lsquo;एमीदेषां निष्कृतं जारिणीव&amp;rsquo; (ऋ० १०।३४।५)। निष्कृतं संकेतस्थानम्। &amp;lsquo;सोमो देवानामुपयाति निष्कृतम्&amp;rsquo; (ऋ० ९।८६।७)। निष्कृतं संस्कृतं स्थानमिति सायणः। &amp;lsquo;आत्मन एवाधियज्ञं निष्करोति&amp;rsquo; (तै० सं० ६।५।१०)। &amp;lsquo;यद्वै संशीर्यतेऽपान्यन्निष्कुर्वन्ति&amp;rsquo; (पञ्च० ब्रा० १७।८।४)। निष्कुर्वन्ति संस्कुर्वन्ति समादधति। यद् रथादिकम्। &amp;lsquo;समृद्ध्यै पुनर्निष्कृतो रथो दक्षिणा&amp;rsquo; (तै० १।५।२)। निष्कृतः संस्कृतः सुष्ठु तष्ट्वा निर्मितो वा। &amp;lsquo;प्रो अयासीदिन्दुरिन्द्रस्य निष्कृतम्&amp;rsquo; (साम० उ० ४।२।७।१)। &amp;lsquo;पविर्जनीनासुपयाति निष्कृतम्&amp;rsquo; (ऋ० ९।८६।३२)। निष्कृतं संस्कृतं पात्रमिति सायणः। पवमानः सोमो जनीनां पतिः पालक इति कोऽर्थान्वयः। जनयो वध्वो भवन्तीति रूढोर्थः। &amp;lsquo;वायविन्द्रश्च सुन्वत आ यातमुप निष्कृतम्&amp;rsquo; (ऋ० १।२।६)। &amp;lsquo;जीविनां निष्कृतिर्नास्ति स्थिते कर्मणि नारद&amp;rsquo; (ब्रह्मवै० पु० २।२४।३४)। निष्कृतिर्मोक्षः।  कृत्  कृत् (कृती छेदने)। &amp;lsquo;य उस्रिया अप्या अन्तरश्मनो निर्गा अकृन्तदोजसा&amp;rsquo; (ऋ० ९।१०८।६)। निरकृन्तत्=निरमोक्षयत्। &amp;lsquo;तस्य तं शल्यं निरकृन्तत्&amp;rsquo; (श० ब्रा० १।७।४।४)। निरकृन्तत्=उदहरत्। &amp;lsquo;…करं देवी खड्गेन निरकृन्तत्&amp;rsquo; (दुर्गा० ३।३२)। निरकृन्तत् निरच्छिदत्।  कृष्  कृष् (कृष विलेखने)। &amp;lsquo;कालचक्रं भ्रमिस्तीक्ष्णं सर्वं निष्कर्षयज्जगत्&amp;rsquo; (भा० भीष्म० ५।१९)। निष्कर्षयत्=निष्कर्षयति=उद्धरति=संहरति। &amp;lsquo;तममुत्र निरये वर्तमानं वज्रकण्टकशाल्मलीमारोप्य निष्कर्षन्ति&amp;rsquo; (भा० पु० ५।२७।२१)। कर्षणेन विश्लेषयन्ति। &amp;lsquo;ततः सत्यवतः कायात्…अङ्गुष्ठमात्रं पुरुषं निश्चकर्ष यमो बलात्&amp;rsquo; (भा० वन० २९७।१७)। निश्चक्राम=उज्जहार। &amp;lsquo;वह्निं यथा दारुणि निष्कर्षन्ति गूढम्&amp;rsquo; (भा० भीष्म० ४।२७)। निष्कर्षन्ति=निर्मथ्नन्ति। &amp;lsquo;निष्क्रष्टुमर्थं चकमे कुबेरात्&amp;rsquo; (रघु० ५।२६)। निष्क्रष्टुम=आहर्तुमाच्छेत्तुम् आमर्ष्टुम्। &amp;lsquo;इषीकां च यथा मुञ्जात्कश्चिन्निष्कृष्य दर्शयेत्।&amp;rsquo; (भा० आश्व० १९।२२)। निष्कृष्य=उद्धृत्य। अयमत्र निष्कर्षः। सार इत्यर्थः। &amp;lsquo;एतद्विदन्तो विद्वांसस्त्रयीनिष्कर्षमन्वहम्&amp;rsquo; (मनु० ४।१२५)। त्रय्याः सारं प्रणवव्याहृत्यादिकम्। &amp;lsquo;अनुकर्षं च निष्कर्षं व्याधिपावकमूर्छनम्&amp;rsquo; (भा० सभा० १३।१३)। निष्कर्षं करार्थं प्रजापीडनम् इति नीलकण्ठः। &amp;lsquo;स्त्रीणां बुद्ध्यर्थनिष्कर्षादर्थशास्त्राणि शत्रुहन्। बृहस्पतिप्रभृतिभिर्मन्ये सद्भिः कृतानि वा&amp;rsquo; (भा० अनु० ३९।१०-११)। निष्कर्षः सारः। निष्कर्षान्निश्चयात् (भा०) निष्कर्षः संक्षेपः।  क्रम्  क्रम् (क्रमु पादविक्षेपे)। &amp;lsquo;स चक्रमे महतो निरुरुक्रमः समानस्मात् सदसः&amp;rsquo; (ऋ० ५।८७।४)। निश्चक्रमे=निर्जगाम। &amp;lsquo;निरेवान्यतरः क्रामति प्रान्यतरः पद्यते&amp;rsquo; (श० ब्रा० ४।३।१।९)। उभयोरेकतरो निर्याति, एकतरश्च प्राप्नोतीत्याह।  क्री  क्री (डुक्रीञ् द्रव्यविनिमये)। &amp;lsquo;पशुमालभते सर्वाभ्य एव तद् देवताभ्यो यजमान आत्मानं निष्क्रीणीते&amp;rsquo; (ऐ० ब्रा० २।३)। निष्क्रीणीते=निर्वेशेन मूल्येन क्रीत्वाऽऽत्मानं निर्मुक्तबन्धं करोतीत्यर्थः। &amp;lsquo;अग्नेरेवास्य शरीरं निष्क्रीणामि सोमाद्रसम्&amp;rsquo; (तै० सं० २।१।२।७)। &amp;lsquo;ऋषेऽहं ते शतं ददाम्यहमेषामेकेनात्मानं निष्क्रीणै&amp;rsquo; (ऐ० ब्रा० ७।१५)। उदितचर एवात्र सर्वत्र पदार्थः। &amp;lsquo;निष्क्रयो दीयतां मह्यं ब्राह्मणा हि धनार्थिनः&amp;rsquo; (भा० आश्व० ८९।१०)। निष्क्रयो मूल्यम्। &amp;lsquo;दक्षिणा चात्र देया वै निष्क्रयश्च सुवर्णकम्&amp;rsquo; (भा० १८।३०६)। &amp;lsquo;ददौ दत्तं समुद्रेण पीतेनेवात्मनिष्क्रयम्&amp;rsquo; (रघु० १५।५५)। निष्क्रयमात्ममोचकमूल्यम्। &amp;lsquo;सम्यक् सम्पादितो वत्स भवद्भ्यां गुरुनिष्क्रयः&amp;rsquo; (भा० पु० १०।४५)। गुरुनिष्क्रयो गुरुदक्षिणा। इह भागवतकारस्य निष्क्रयशब्दस्योच्चारणं कण्ठे नास्खलदिति चित्रम्। अथवा विदितोऽस्य रूढिं प्रत्यनादर इति नातिचित्रम्। &amp;lsquo;त्रसत्तुषाराद्रिसुताससम्भ्रमस्वयंग्रहाश्लेषसुखेन निष्क्रयम्&amp;rsquo; (शिशु० १।५०)। निक्रयो मूल्यं वेतनम्। &amp;lsquo;न निष्क्रयविसर्गाभ्यां भर्तुर्भार्या विमुच्यते&amp;rsquo; (मनु० ९।४६)। निष्क्रयो विक्रयः। विसर्गस्त्यागः।  क्वथ्  क्वथ् (क्वथे निष्पाके)। &amp;lsquo;सलिलद्रोणे निःक्वाथ्य&amp;rsquo; (सुश्रुत० २।८०।१६)। निःक्वाथ्य=निष्क्वाथ्य=निष्पच्य।  क्षिप्  क्षिप् (क्षिप प्रेरणे)। &amp;lsquo;मक्षिका व्रणजातस्य निः क्षिपन्ति यदा कृमीन्&amp;rsquo; (सुश्रुत० २।१५।३)। निक्षिपन्तीत्यर्थः। अस्थाने नेः स्थाने निसः प्रयोगः। सोऽयं बहुलः, किंकृत इति न सुवेदम्। &amp;lsquo;किं शेषे हा हतो भुवि। निःक्षिप्य दीर्घौ निश्चेष्टौ&amp;rsquo; (रा० ६।९३।१२)। &amp;lsquo;निःक्षिप्तशस्त्रः पृथिवीं निरीक्ष्य पृथिवीपतिः&amp;rsquo; (हरि० १।३०।२१)। निःक्षिप्तशस्त्रः संन्यस्तायुधः।  गम्  गम् (गम्लृ गतौ)। &amp;lsquo;अधिविन्ना तु या नारी निर्गच्छेद्रुषिता गृहात्&amp;rsquo; (मनु० ९।८३)। स्पष्टोऽर्थः। &amp;lsquo;अर्शांसि निर्गतानि&amp;rsquo; (सुश्रुत० २।४८।१)। निर्गतानि=विगतानि। &amp;lsquo;स तु ब्रह्मऋषेरंसे गतासुमुरगं रुषा। विनिर्गच्छन्धनुष्कोट्या निधाय पुरमागतः&amp;rsquo; (भा० पु० १।१८।३०)॥ विनिर्गच्छन् (आश्रमाद्) निष्पतन्, निश्चरन्, निष्क्रामन्। ततः प्रयानित्यर्थः।  गल्  गल् (लौकिको धातुः स्यन्दनार्थकः)। &amp;lsquo;निर्गलिताम्बुगर्भं शरद्घनं नार्दति चातकोपि&amp;rsquo; (रघु० ५।१७)। निर्गलितो निःशेषेण स स्रुतोम्बुगर्भो यस्य तं तथाभूतम्।  गुप्  गुप् (गुपू रक्षणे)। &amp;lsquo;निर्जुगोप निशाचरान्&amp;rsquo; (प्रहस्तः) (भट्टि० १४।१०६)। कार्त्स्न्येन ररक्षेति भावः।  गॄ  गॄ (गॄ निगरणे)। &amp;lsquo;दासेरकः सपदि संवलितं निषादैर्विप्रं पुरा पतगराडिव निर्जगार&amp;rsquo; (शिशु० ५।६६)। निर्जगार उद्गीर्णवान् इत्यर्थः। &amp;lsquo;तं निर्जगार बलवान्मीनः&amp;rsquo; (भा० पु० १०।५५।४)। निगीर्णवान्, न्यगारीत्, न्यगालीत्। नेरर्थे निरः प्रयोगः। सोऽयं भागवतकारस्यैव शोभते। &amp;lsquo;कण्ठनिर्गीर्णशोणित-&amp;rsquo; (रा० ३।३५।६२)।  ग्रह्  ग्रह् (ग्रह उपादाने)। &amp;lsquo;विदग्धैर्निग्राह्यो न पुनरविदग्धैरतिशयः&amp;rsquo; (उत्तर०)। निः शेषं ग्राह्यो निर्ग्राह्यः। रूपाश्रयेयं संज्ञा। &amp;lsquo;रूपनिर्ग्रहश्च प्रयोग उपदेशे वा&amp;rsquo; (पा० १।१।२२ सूत्रभाष्ये)। निर्ग्रहः स्पष्टावभासः। &amp;lsquo;स्वादेवैनं योने र्निर्गृह्णाति&amp;rsquo; (तै० सं० ६।५।७।२४)। निर्गह्णाति निष्कृष्य गृह्णाति। &amp;lsquo;रूपनिर्ग्रहश्च शब्दस्य नान्तरेण लौकिकं प्रयोगम्&amp;rsquo; (पा० १।२।६४ सूत्रे भाष्ये)। निर्ग्रहः स्पष्टो निर्भासः।  चर्  चर् (चर गतिभक्षणयोः)। &amp;lsquo;परिजनाह्वानेष्वादिशेत्यशरीरा वाचो निश्चेरुः&amp;rsquo; (हर्ष० ४)। निश्चेरुः=निर्जग्मुः। &amp;lsquo;वातोपि निश्चरंस्तत्र प्रवेशे विनिवार्यते&amp;rsquo; (भा० आदि० ४२।३२)। निश्चरन्=वान्। पवमानः। &amp;lsquo;न च स्म किंचिच्छक्नोति भूतं निश्चरितुं ततः&amp;rsquo; (भा० आदि० ४२।३२)। निश्चरितुम्=निष्क्रमितुम्=निरेतुम्, बहिर्गन्तुम्। &amp;lsquo;ततः सूर्यान्निश्चरितां कर्णः शुश्राव भारतीम्।&amp;rsquo; (भा० उ० १४६।१)। निश्चरिताम्=उद्गताम्=उच्चरिताम्। &amp;lsquo;निश्चरन्ति यथा लोहपिण्डात् तप्तात् स्फुलिङ्गाः&amp;rsquo; (याज्ञ० ३।६७)। निश्चरन्ति व्युच्चरन्ति विनिष्क्रामन्ति। &amp;lsquo;तत्रैतच्चिरनिश्चरिते मनसि नोपपद्यते&amp;rsquo; (न्याभा० ३।२।३१)। निश्चरिते निष्क्रान्ते।  चल्  चल् (चल कम्पने)। &amp;lsquo;पादाग्रे दृशमवधाय निश्चलन्तीम्&amp;rsquo; (मुद्रा० ५।१३)। अनपक्रामन्तीम् इत्यर्थः।  चि  चि (चिञ् चयने)। &amp;lsquo;निष्पूर्वश्चिनोतिः स्तेये वर्तते&amp;rsquo; (पा० ३।३।५८ सूत्रे भाष्ये)।  चृत्  चृत् (चृती हिंसाग्रन्थनयोः)। &amp;lsquo;…वैरोचनो हयान्। प्रष्टीन्निश्चृत्य&amp;rsquo; (ऐ० ब्रा० ८।२२)। मन्दुराया निःसार्येत्यर्थः।  जि  जि (जि जये, जि अभिभवे)। &amp;lsquo;श्रेयान्मृत्यर्न निर्जयः&amp;rsquo; (भा० द्रोण० २००।२७)। निर्जयः पराजयः। &amp;lsquo;स दत्त्वा निर्जितां वृद्धिं करणं परिवर्तयेत्&amp;rsquo; (मनु० ८।१५४)। निर्जिताम्=स्वस्वत्वेनात्मसात्कृताम्। &amp;lsquo;मया ह्यलब्धनिद्रेण धृतेन तव निर्जये&amp;rsquo; (रा० ६।११३।११)। निर्जये जित्वा प्रतिलब्धौ।  ज्ञा  ज्ञा (ज्ञा अवबोधने)। &amp;lsquo;यत्र यत्र वै देवा यज्ञस्य च्छिद्रं निरजानंस्तद् धाय्याभिरपिदधुस्तद्धाय्यानां धाय्यात्वम्&amp;rsquo; (ऐ० ब्रा० ३।१८)। निरजानन्=अजानन्=अविदुः। &amp;lsquo;यद्धैतौ (सूर्याचन्द्रमसौ) नोदियातां न हैवेह स्वचन पाणी निर्जानीयुः&amp;rsquo; (श० ब्रा० ४।२।१।२)। निरिति न विशेषकृत्। &amp;lsquo;यदा वै म्रियते ऽथान्तर्धीयते ऽथैनं न निर्जानन्ति&amp;rsquo; (ऐ० ब्रा० ८।२८)। न निर्जानन्ति निः शेषेण न जानन्ति।  टङ्क्  टङ्क् (टकि बन्धने)। &amp;lsquo;शमदमादिवाक्यविहिताच्छमदमादेरानन्तर्यमथशब्दार्थ इति शङ्कराचार्यै निरटङ्कि&amp;rsquo; (सर्वद० सं० पात०)। निरटङ्किः=अभ्यधायि।  डी  डी (डीङ् विहायसा गतौ)। &amp;lsquo;निर्डीनं निश्चलं यानम्&amp;rsquo; (भा० कर्ण० ४१।२७)।  तक्ष्  तक्ष् (तक्ष त्वक्षू तनूकरणे)। &amp;lsquo;निस्तक्ष्णुवन्त्येव शिताग्रशस्त्राः&amp;rsquo; (अवदा० जा० २९।२५)। निस्तक्ष्णुवन्ति निःशेषं तक्ष्णुवन्ति। &amp;lsquo;यतो द्यावापृथिवी निष्टतक्षुः&amp;rsquo; (तै० ब्रा० २।८।९।६)। निष्टतक्षुः=निस्ततक्षुः। तक्षणेन निर्ममिरे।  तप्  तप् (तप सन्तापे)। &amp;lsquo;यथा हिरण्यं निष्टपेदेवमेनमग्निष्टुन्निष्टपति&amp;rsquo; (पञ्च० ब्रा० १७।६।४)। निष्टपेत्=निःशेषं तपेत्। &amp;lsquo;निष्टप्तं रक्षो निष्टप्ता अरातयः&amp;rsquo; (वा० सं० १।७।५९)। निःशेषं तप्ता इत्यर्थः। निस्तपति स्वर्णं स्वर्णकारः। पुनः पुनस्तपतीत्यर्थः। &amp;lsquo;निसस्तपतावनासेवने&amp;rsquo; (पा० ८।३।१०२) सूत्रे वृत्तावुदाहरणप्रत्युदाहरणे। &amp;lsquo;तं निष्टपन्तं तपसा धर्मम् ( )। निष्टपन्तम्=अग्निना पुनानम्।  तुद्  तुद् (तुद व्यथने)। &amp;lsquo;सूचिभिरिव निस्तुद्यते&amp;rsquo; (सुश्रुत० १।६१।१८)। निस्तुद्यते=तोतुद्यते। &amp;lsquo;निस्तुद्यते यस्य शिरोऽतिमात्रम्&amp;rsquo; (सुश्रुत० उत्तर० २५।९)। निस्तुद्यते बलवत् पीड्यते। अतिमात्रमित्युक्ते निर्निरर्थको भवति।  तॄ  तॄ (तॄ प्लवनतरणयोः)। &amp;lsquo;स निस्तरति दुर्गाणि स्वर्गलोकं च गच्छति&amp;rsquo; (भा० वन० २००।३२)। दुर्गाणि विषमाण्यतितरतीत्याह। &amp;lsquo;कथं च निस्तरेमास्मात्कृच्छ्रात्&amp;rsquo; (भा० वन० २६३।४०)। निर्गच्छेमेत्यर्थः। &amp;lsquo;निस्तरेदेकभक्तेन वैशाखं यो जितेन्द्रियः&amp;rsquo; (भा० वन० १०६।२४)। निस्तरेत्=यापयेत्=नयेत्क्षपयेत्। &amp;lsquo;प्रतिज्ञां तामनिस्तीर्यं&amp;rsquo; (भा० स्त्री० १५।१९)। अनिस्तीर्य=अपारयित्वा=अनपवृज्य=अनिरुह्य। &amp;lsquo;अभियोगमनिस्तीर्य नैनं प्रत्यभियोजयेत्&amp;rsquo; (याज्ञ० २।९)। अनिस्तीर्य=अपरिहृत्य। &amp;lsquo;साल्हणिः स तु निस्तीर्णः श्वभ्रात्&amp;rsquo; (राज० ८।२६७०)। निस्तीर्णो निर्गतः। &amp;lsquo;अनिस्तीर्णप्रतिज्ञोऽग्निं प्रवेक्ष्ये हतकल्मषः&amp;rsquo; (भा० पु० १०।८९।३०)। अतीर्णप्रतिज्ञानः=अपारितसङ्गरः। &amp;lsquo;नावं निस्तीर्णकान्ताराः&amp;rsquo; (अवमन्यन्ते) (भा० उ० १०५४)। &amp;lsquo;त्रयोविंशतिरात्रं यो योधयामास भार्गवम्। न रामेण निस्तीर्णः&amp;rsquo; (भा० शां० ४६।१४)। निस्तीर्णः=निर्जितः। &amp;lsquo;संसार तव निस्तारपदवी न दवीयसी। अन्तरा दुस्तरा न स्युर्यदि रे मदिरेक्षणाः&amp;rsquo; (भर्तृ० १।६८)। निस्तारः पारगमनम्। &amp;lsquo;गृहीतराजवर्तनस्य तावन्निस्तारः कृतः&amp;rsquo; (हितोप०)। निस्तारो निर्मोक्षः।  त्यज्  त्यज् (त्यज हानौ)। &amp;lsquo;स मां निस्त्यक्तवान्&amp;rsquo; (रा० ४।४६।८)। निरस्तवानित्यर्थः।  दंश्  दंश् (दंश दशने)। &amp;lsquo;निर्दश्य दशनैश्चापि क्रोधात्स्वरदनच्छदम्&amp;rsquo; (भा० भीष्म० ४६।४२)। निर्दश्य=अवखण्ड्य। अत्र निरिति साकल्यं नाह यथाऽन्यत्र। आदश्येति पाठान्तरम्। &amp;lsquo;दन्तान्निर्दशमानः&amp;rsquo; (हरि० २।२४।३०)। अन्योन्यं ताडयन् घर्षन्नित्यर्थः। &amp;lsquo;ओष्ठविद्रुमदलान्यमोचयन्निर्दशन्युधि रुषा निजाधरम्&amp;rsquo; (सा० द० ४।७ व्याख्यायामुदाहरणम्)। निर्दशन् संदशन्।  दह्  दह् (दह भस्मीकरणे)। &amp;lsquo;आपः पादावनेजनी र्द्विषन्तं निर्दहन्तु मे&amp;rsquo; (ऐ० ब्रा० ८।२७)। निर्दहन्तु निः शेषेण दहन्तु।  दा  दा (डुदाञ् दाने)। &amp;lsquo;निर्दत्तम्&amp;rsquo; (पा० ७।४।४७) इत्यत्र वृत्तावुदाहरणम्। निःशेषेण दत्तमित्यर्थः।  दिश्  दिश् (दिश अतिसर्जने, दिशिरुच्चारणक्रिय इति भाष्यकारः)। &amp;lsquo;इमे पञ्चैते चत्वारोऽसावेक इति निर्दिशेयुः&amp;rsquo; (पञ्च० ब्रा० १०।३)। निर्दिशेयुः=प्रविवेकेण कथयेयुः कीर्तयेयुः। &amp;lsquo;नक्षत्राणि न निर्दिशेत्&amp;rsquo; (भा० १३।४९९२)। तत्तन्नाम्ना न कीर्तयेत् नोद्दिशेत्। &amp;lsquo;धर्मस्थः कारणैरेतैर्हीनं तमपि निर्दिशेत् (मनु० ८।५७)। निर्दिशेत्=घोषयेत्। &amp;lsquo;शाखाभङ्गेऽकस्माद् वृक्षाणां निर्दिशेद्रणोद्योगम्&amp;rsquo; (बृ० सं० ४५।२५)। निर्दिशेत्=ज्ञापयेत्। &amp;lsquo;संज्ञया शकारं निर्दिशति&amp;rsquo; (मृच्छ०)। हस्तादिसंकेतेन शकारं बोधयतीत्यर्थः। &amp;lsquo;आदावेष भूपतिं युद्धोद्योगं स्वभूत्यागं निर्दिशति&amp;rsquo; (हितोप० ३।३९)। कर्तव्यत्वेनोपदिशति। &amp;lsquo;परिगणनया निर्दिशन्तो बलाकाः&amp;rsquo; (मेघ० २२)। गणनया कीर्तयन्तः। &amp;lsquo;निर्दिष्टानि दशैतानि शरीराणि महर्षिणा&amp;rsquo; (सुश्रुत० १।९।११)। निर्दिष्टानि वर्णितानि। &amp;lsquo;मानुषान्मृत्युरेतेषां निर्दिष्टो ब्रह्मणा पुरा&amp;rsquo; (भा० वन० १७३।१५)। निर्दिष्टः&amp;ndash;निश्चित्य घोषितः। &amp;lsquo;उल्का नक्षत्रग्रहघाते तद्भक्तीनां क्षयाय निर्दिष्टा&amp;rsquo; (बृ० सं० ३२।१७)। उक्तोऽर्थः। &amp;lsquo;इदं दशरथाय वै निर्दिष्टं पायसं मया&amp;rsquo; (गोरेसियो सं० रा० १।१५।८)। दशरथमुद्दिश्य निर्मितमित्यर्थः। &amp;lsquo;स्वकर्मफलनिर्दिष्टं ततो जात्यन्तरं गताः&amp;rsquo; (मार्क० पु० १५।७९)। निर्दिष्टं निर्धारितम्। &amp;lsquo;प्रथमानिर्दिष्टं समास उपसर्जनम्&amp;rsquo; (पा० १।२।४३)। प्रथमया यन्निर्दिश्यत उच्चार्यते तत्। &amp;lsquo;निर्दिष्टफलभोक्ता हि राजा धर्मेण युज्यते&amp;rsquo; (मनु० ७।१४४)। निर्दिष्टमुक्तलक्षणम्। &amp;lsquo;निर्दिश्यापह्नुते च यः&amp;rsquo; (मनु० ८।५३)। निर्दिश्य=विशिष्य निवेद्य। निर्दिष्टकारी=यथोक्तकारी। &amp;lsquo;विस्तारवचनं निर्देशः&amp;rsquo; (सुश्रुत० २।५५७।१७)। &amp;lsquo;ओं तत्सद् इति निर्देशो ब्रह्मणस्त्रिविधः स्मृतः&amp;rsquo; (गीता १७।२३)। निर्देशो निरूपणं वर्णनम्। &amp;lsquo;एतत्सर्वमनिर्देशेनैवमुक्तं यत्कर्तव्य पुरुषेणेह लोके&amp;rsquo; (भा० शां० १०८।३३)। अनिर्देशेन सामान्येन सामस्त्येन अपृथक्त्वशः, न तु शृङ्गग्राहिकया। समुदितमिति यावत्। &amp;lsquo;कृताशं कृतनिर्देशं कृतभक्तं कृतश्रमम्। भेदैर्ये व्यपकुर्वन्ति ते वै निरयगामिनः&amp;rsquo; (भा० अनु० २३।७३)॥ निर्देशः प्रतिज्ञानम्, संवित्, समयः। &amp;lsquo;सुरापानं ब्रह्महत्या गुरुतल्पमथापि वा। अनिर्देश्यानि मन्यन्ते प्राणान्तमिति धारणा&amp;rsquo; (भा० शां० १६५।३४)॥ अशोध्यानि पातकानीत्यर्थः। येषां प्रायश्चित्तं न निर्दिश्यते विधीयते तानि तथोक्तानि। &amp;lsquo;पितुर्वचननिर्देशात्&amp;rsquo; (रा० १।१।२३)। निर्देश आज्ञेति भूषणम्। वचनमेव निर्देश इति वचननिर्देशः।  दिह्  दिह् (दिह उपचये)। निर्दिग्धं मांसलं भवतीति कोषकारो हलायुधः।  दी  दी (दीञ् क्षये)। &amp;lsquo;अध श्येनो जवसा निरदीयम्&amp;rsquo; (ऋ० ४।२७।१)। निरदीयम् उदपतम्।  दुह्  दुह् (दुह प्रपूरणे)। &amp;lsquo;निरस्य रसं गविषो दुहन्ति ते&amp;rsquo; (ऋ० १०।७६।७)। निर्दुहन्ति=निष्कासयन्ति। &amp;lsquo;वेदत्रयान्निरदुहद्भूर्भुवः स्वरितीति च&amp;rsquo; (मनु० २।७६)। निरदुहत्=उदहरत्। &amp;lsquo;ततस्तथा ददौ तस्मै रत्नानि मगधाधिपः। निर्दुग्धरत्नरिक्तेव पृथिवी बुबुधे यथा&amp;rsquo; (कथा० १६।८३)॥ निर्दुग्धानि उद्धृतानि।  दॄ  दॄ (दॄ विदारणे)। &amp;lsquo;निर्दारितांसहृदयान्सरथाश्वनागान्&amp;rsquo; (ऊरु० १।३२)। निर्दारितं विदीर्णमंसहृदयं येषां तान्।  दै  दै (दैपू शोधने)। &amp;lsquo;यथैव क्षेत्रनिर्दाता निर्दातं क्षेत्रमेव च&amp;rsquo; (भा० शा० ९७।६)। निर्दाता=तृणाद्यपनयेन शोधकः। &amp;lsquo;यथोद्धरति निर्दाता कक्षं धान्यं च रक्षति&amp;rsquo; (मनु० ७।११०)। उक्तोऽर्थः।  द्युत्  द्युत् (द्युत दीप्तौ)। &amp;lsquo;राथन्तरमेव तद्रूपं निर्द्योतयति&amp;rsquo; (पञ्च० ब्रा० ११।२।७)। स्पष्टयति, विशदयतीत्याह।  द्रु  द्रु (द्रु गतौ)। &amp;lsquo;बहिर्बिलं निर्द्रवतु&amp;rsquo; (अथर्व० ९।८।११)। निर्द्रवतु=निर्धावतु त्वरितं निष्क्रम्यापगच्छतु। &amp;lsquo;ग्रीवास्ते कृत्ये पादौ चापि कर्त्स्यामि निर्द्रव&amp;rsquo; (अथर्व० १०।१।२१)। उक्तोऽर्थः। &amp;lsquo;यस्माद्वा प्रागुदीचीरापो निर्द्रवेयुः&amp;rsquo; (लौ० गृ० ११।१)। अभिष्यन्देरन्, प्रवहेयुः।  धा  धा (डुधाञ् धारणपोषणयोः)। &amp;lsquo;निररत्नौ मघवा तं दधाति&amp;rsquo; (ऋ० १०।१६०।४)। निर्दधाति निष्कृष्य धारयतीत्यर्थः।  धाव्  धाव् (धावु गतिशुद्ध्योः)। &amp;lsquo;सदानीरेत्युत्तराद् गिरेर्निर्धावति&amp;rsquo; (श० ब्रा० १।६।३।१६)। निर्धावति=उद्भवति।  धू  धू (धू विधूनने)। &amp;lsquo;निर्धूनुते&amp;rsquo; (शां० ब्रा० ३१।८)। प्रेज्य बहिष्कुरुत इत्यर्थः। &amp;lsquo;यथा निर्धूतसक्तुर्भस्त्रैवं संलीनः शिष्ये&amp;rsquo; (श० ब्रा० १।६।३।१६)। निर्धूता विधूय निःसारिताः सक्तवो यस्याः सा तथोक्ता। &amp;lsquo;निर्धूतान्वायुना पश्य सन्ततान् पुष्पसञ्चयान्&amp;rsquo; (रा० २।९५।१०)। निर्धूतान् प्रकीर्णान् विक्षिप्तान्। &amp;lsquo;बालमृगैश्च निर्धूतैः&amp;rsquo; (रा० ५।३७।४२)। अनुसारेण प्रधावितैरित्याह। &amp;lsquo;परुषाणि च संश्राव्य निर्धूतोस्मि बलीयसा&amp;rsquo; (रा० ४।८।३२)। निर्धूतः=अवक्षिप्तः तिरस्कृतः। &amp;lsquo;ज्ञाननिर्धूतकल्मषाः&amp;rsquo; (गीता ५।१७)। ज्ञानापहतपाप्मान इत्याह। &amp;lsquo;साहसी दृष्टदोषश्च निर्धूताद्यास्त्वसाक्षिणः&amp;rsquo; (याज्ञ० २।७१)। निर्धूतो बन्धुभिस्त्यक्त्तः। &amp;lsquo;दुःखं शोकं च निर्धूय&amp;rsquo; (भा० वि० ६९५)। निर्धूय=अपनुद्य=कम्पनेनेवापाकृत्य।  धृ  धृ (धृञ् धारणे)। &amp;lsquo;किमलम्बताम्वरविलग्नमधः किमवर्धतोर्ध्वमवनीतलतः। विससार तिर्यगथ दिग्भ्य इति प्रचुरीभवन्न निरधारि तमः&amp;rsquo; (शिशु० ९।२०)॥ निरधारि=निरणायि। व्यवासायि। &amp;lsquo;वायुर्निगच्छति तं निर्धारयेत्&amp;rsquo; (वा० प्रा० २।३।४१)। निर्धारयेत्=विधारयेत्=उपरमयेत्। &amp;lsquo;यतश्च निर्धारणम्&amp;rsquo; (पा० २।३।४१)। जातिगुणक्रियाभिः समुदायादेकदेशस्य पृथक्करणं निर्धारणम् इति वृत्तिः। &amp;lsquo;निर्धारितेर्थे लेखेन खलूक्त्वा खलु वाचिकम्&amp;rsquo; (शिशु० २।७०)। निर्धारिते निर्णीते व्यवस्थापिते।  धे  धे (धेट् पाने)। &amp;lsquo;ते यज्ञस्य रसं धीत्वा यथा मधुकृतो निर्धयेयुः&amp;rsquo; (श० ब्रा० ३।२।२।१)। संचूषेयुरित्यर्थः। &amp;lsquo;अग्निर्विषमहेर्निरधात्&amp;rsquo; (अथर्व० १०।४।२६)। निरधात्=निरपात्। &amp;lsquo;निर्धयति (आदित्यः) यदिदं किं च शुष्यति&amp;rsquo; (श० ब्रा० २।६।३।१४)। निःशेषेण रसमस्य पिबतीत्याह। &amp;lsquo;तं निर्धीय निरस्यति&amp;rsquo; (श० ब्रा० १।६।४।२०)। निर्धीय=निर्धाय=निष्पाय=निष्पीय। निःशेषेण संचूष्य। स एव धीतः पश्चाद् ददृशे इति च तत्रैव। निर्धीतो निष्पीतः।  ध्मा  ध्मा (ध्मा शब्दाग्निसंयोगयोः)। &amp;lsquo;निरव्रताँ अधमो रोदस्योः&amp;rsquo; (ऋ० १।३३।५)। निरधमः=पराणुदः। &amp;lsquo;निरन्तरिक्षादधमो महामहिम्&amp;rsquo; (ऋ० ८।३।२०)। उदीरितोऽर्थः।  ध्यै  ध्यै (ध्यै चिन्तायाम्)। &amp;lsquo;निर्ध्यायतोऽनिशम्। सुधासूतिकलामौलिम्&amp;rsquo; (राज० १।२७९)। निर्ध्यायतः=निरन्तरं ध्यायतश्चिन्तयतः।  नम्  नम् (णम प्रह्वत्वे शब्दे च)। &amp;lsquo;अब्रवीत्कुपिताकारा कराला निर्णतोदरी&amp;rsquo; (रा० ५।२५।२०)। निर्णतोदरी लम्बोदरी, उदरिला, पिचण्डिलेत्यर्थः। अत्यन्तनिम्नोदरीस् इति तु तिलककारो रामः। तनुमध्यात्वं हि स्त्रीणां गुणः सुरूपतां विशेषयति। सा च विनतानाम्नी करालेति नेदं विशेषणं युज्यते। &amp;lsquo;देवशत्रुर्महाकायस्ताम्रास्यो निर्णतोदरः&amp;rsquo; (भा० ७।७८९४, हरि० १५९०४)। उक्तोऽर्थः। अन्यत्रापि रामायणे (३।१७।२६) शूर्पणखावाक्ये निर्णतोदरीति प्रयोगः। तत्राप्युक्त एवार्थः। &amp;lsquo;नपादित्यनन्तरायाः प्रजाया नामधेयं निर्णततमा भवति&amp;rsquo; (नि० ८।५)। निर्णततमा। पुत्रस्तावत् पितुर्नीचैर्नतो भवति, ततोपि नीचैर्नततमः पौत्र इति दुर्गः। &amp;lsquo;वयसः पक्षयोर्निर्णामौ भवतः&amp;rsquo; (श० ब्रा० १०।२।१।५)। &amp;lsquo;अपरस्मिन्प्रस्तारे पक्षनिर्णामयोः&amp;rsquo; (सत्या० श्रौ० २५।६।४३)। निर्णामो वक्रप्रदेशः।  नश्  नश् (णश अदर्शने)। &amp;lsquo;निर्नष्टनामकृत्य-&amp;rsquo; (राज० १।८३)। नितरां नष्टानि नामकृत्यानि येषां ते। &amp;lsquo;निष्क्रव्यादमनीनशत्&amp;rsquo; (ऋ० १०।१६२।२)। निरनीनशत् समूलकाषमकषत्, समूलमुदच्छिनत्।  निज्  निज् (णिजिर् शौचपोषणयोः)। &amp;lsquo;पात्राणि निर्णेनिजति&amp;rsquo; (श० ब्रा० १।३।१।२)। &amp;lsquo;गात्राणि ताभिर्निर्णेनिक्ते&amp;rsquo; (काठक० ३४।११)। इहोपसर्गो धात्वर्थानुवादी, न विशेषकः। निर्णिगिति पापशोधने उल्बणे वासस्यलङ्करणे वा दृश्यते। &amp;lsquo;वृद्धातिक्रमसंभृतस्य महतो निर्णिक्तये पाप्मनः। प्रायश्चित्तमथादिशन्तु गुरवो रामेण दान्तस्य मे&amp;rsquo; (महावीर० ४।२५)॥ निर्णिक्तिः शुद्धिः। &amp;lsquo;इदमहतं वासः, इदं निक्तम्, इदं च निर्णिक्तम्&amp;rsquo; (इति वयम्)।  नी  नी (णीञ् प्रापणे)। &amp;lsquo;निर्वै क्षत्रं नयति हन्ति वर्चः&amp;rsquo; (अथर्व० ५।१८।४)। निणैयति (ब्रह्मगवी)=अपनयति। &amp;lsquo;अग्निर्विषमहेर्निरधात् सोमो निरणयीत्&amp;rsquo; (अथर्व० १०।४।२६)। निरणयीत्=निरणयत्=निरकासयत्। &amp;lsquo;भगस्त्वेत इति हस्तेगृह्य निर्णयति&amp;rsquo; (कौ० सू० ७६।१०)। निर्णयति निष्क्रमयति। कुमारीमिति शेषः। &amp;lsquo;अभिपूर्वं निर्णयते नमो अस्त्वस्मै&amp;rsquo; (अथर्व० ११।२।२२)। &amp;lsquo;पुरावृत्तकथोद्गारैः कथं निर्णीयते परः&amp;rsquo; (हितोप० ३।१०५)। निर्णीयते स्वरूपतोऽवधार्यते, परिच्छिद्यते। अलंकृत्य शिशुं सम्यगभ्यर्च्य धवलाक्षतैः। स्वस्ति वाच्य समारूढवाहनं निर्णयेद् गृहात् (वीरमित्रोदये २५४ तमे पृष्ठे समुद्धृतं बृहस्पतिवचनम्)॥ निर्णयेत् निष्क्रमयेत्। &amp;lsquo;हस्तेगृह्य निर्णय&amp;rsquo; (कौ० सू० ७६।१०)। निर्णय=निर्गमय=निःसारय। समौ निर्णयनिश्चयौ (अमरः)। &amp;lsquo;अवितृप्तया तथापि मे हृदयं निर्णयमेव धावति&amp;rsquo; (कि० २।२९)। निर्णयं सन्देहान्तगमनमेवानुसरति अपेक्षत इत्याह। &amp;lsquo;सर्वज्ञस्याप्येकाकिनो निर्णयाभ्युपगमो दोषाय&amp;rsquo; (माल० १)। निर्णयो व्यवसायात्मिका बुद्धिः। सत्यानृतयोः प्रकर्षापकर्षयोः साध्वसाधुनोरव्यभिचरितं विनिगमनम्। &amp;lsquo;सन्देहनिर्णयो जातः&amp;rsquo; (शा० १।२७)। सन्देहविगमः, निश्चय इति यावत्। &amp;lsquo;चिन्तयामास रुदती तस्य दुःखस्य निर्णयम्&amp;rsquo; (भा० वि० १७।३)। निर्णयमपनयम्, खण्डनम्, अपनोदम्। &amp;lsquo;पातालदेवतेयं वा…। निरणायि मधुद्वेष्ट्रा स्रष्टुः सृष्टिविलक्षणा&amp;rsquo; (स्कन्दपु० का० ४।८।२।६९-७०)। निरणायि निरमायि उदपादि।  नुद्  नुद् (णुद प्रेरणे)। &amp;lsquo;क्षुधा निर्णुदति प्रज्ञाम्&amp;rsquo; (भा० आश्व० ९०।९०)। अपहरति, अपाकरोतीत्यर्थः। &amp;lsquo;निर्णुदति यत्पुराकृतम्&amp;rsquo; (भा० शां० १९४।६१)। &amp;lsquo;निरमुं नुद ओकसः सपत्नो यः पृतन्यति&amp;rsquo; (अथर्व० )। निर्णुद=वहिर्गमय। &amp;lsquo;निरेनमेभ्यः सर्वेभ्यो लोकेभ्यो नुदते य एवं वेद&amp;rsquo; (ऐ० ब्रा० ५।११)। उक्तोऽर्थः। &amp;lsquo;धाना मत्स्यान् पयो मांसं शाकं चैव न निर्णुदेत्&amp;rsquo; (मनु० ४।२५०)। न निर्णुदेत्=न प्रत्याचक्षीत।  पच्  पच् (डुपचष् पाके)। &amp;lsquo;निष्पक्वं क्वथितम्&amp;rsquo; (अमरः)।  पत्  पत् (पत्लृ गतौ)। &amp;lsquo;असङ्ख्या मूर्त्तयस्तस्य निष्पतन्ति शरीरतः&amp;rsquo; (मनु० १२।१५)। निष्पतन्ति निष्क्रामन्ति। &amp;lsquo;वधाय निष्पेतुरुदायुधास्ते युगक्षये केतवो यद्वदुग्राः&amp;rsquo; (भा० भीष्म० ७७।४२)। शिबिरान्निर्ययुः। &amp;lsquo;निष्पतेदात्मलाभे वा व्यसने वा रिपोः श्रितः&amp;rsquo; (कथा० ११।३२)। निष्पतेत्=निर्गच्छेत्। &amp;lsquo;सन्दिग्धार्थं स्वतन्त्रो यः साधयेद् यश्च निष्पतेत्&amp;rsquo; (याज्ञ० २।१६)। निष्पतेत्=पलायेत। &amp;lsquo;अक्ष्णः कृशानुः किल निष्पपात&amp;rsquo; (कु० ४।७१)। निर्ययावित्यर्थः। &amp;lsquo;निष्पतिष्यति वा बाह्यां कक्ष्याम्&amp;rsquo; (हर्ष०)। निर्गत्य बाह्यां कक्ष्यां प्रवेक्ष्यतीत्यर्थः। &amp;lsquo;नि स्तुवानस्य पातय परमक्ष्युतावरम्&amp;rsquo; (अथर्व० १।८।३)। निष्पातय=निष्कासय। &amp;lsquo;तांस्तु निष्पतितांस्त्रस्तान्&amp;rsquo; (भा० सौ० ८।१०६)। निष्पतितान्, निष्क्रान्तान्, विद्रुतान्। &amp;lsquo;इदं हि तव विस्तीर्णं धनधान्यसमाचितम्। हस्त्यश्वरथसम्पूर्णं राज्यं निष्पातितं मया&amp;rsquo; (रा० २।७५।१५)। निष्पातितम् उत्सादितम्। &amp;lsquo;निष्पतिष्यत्यसङ्गेन&amp;rsquo; (रा० ४।१४।१७)। निष्पतिष्यति निष्क्रमिष्यति। असङ्गेन=अविलम्बेन।  पद्  पद् (पद गतौ)। &amp;lsquo;नेन्मेग्निर्वैश्वानरो मुखान्निष्पद्याता इति&amp;rsquo; (श० ब्रा० १।४।१।१०)। निष्पद्यातै=निष्क्रामेत्। &amp;lsquo;स मे मुखान्निरपादीति&amp;rsquo; (श० ब्रा० १।४।१।९)। उक्तोऽर्थः। निरपादि&amp;ndash;निष्पूर्वात्पद्यतेः कर्तरि लुङि। &amp;lsquo;योनौ रेतो मुक्तं न निष्पद्यते&amp;rsquo; (श० ब्रा० ६।४।३।७)। न निष्पद्यते=न जायते। &amp;lsquo;निष्पद्यन्ते च सस्यानि यथोप्तानि विशां पृथक्&amp;rsquo; (मनु० ९।२४७)। निष्पद्यन्ते जायन्ते रोहन्ति पच्यन्त इति वा। &amp;lsquo;कथमप्यम्भसामन्तरा निष्पत्तेः प्रतीक्षते&amp;rsquo; (कु० २।३७)। निष्पत्तिः परिपाकः। &amp;lsquo;मोदकेनापि किं तेन निष्पत्तिर्यस्य सेवया&amp;rsquo; (पञ्चत० १।२७१)। निष्पत्तिः सिद्धिः। &amp;lsquo;अङ्गीकृत्य गुरोर्वाक्यं गुरुपत्न्याः गुरोः शिशोः। यो न निष्पादयेन्मूढः स भवेत् निरयी नरः&amp;rsquo; (स्कन्दपु० का० ४।८६।२०)॥ न निष्पादयेत् न कुर्यात्।  पा  पा (पा रक्षणे)। &amp;lsquo;येना निरंहसो यूयं पाथ नेथा च मर्त्यमति द्विषः&amp;rsquo; (ऋ० १०।१२६।२)। निष्पाथ=सर्वतो रक्षथ।  पा  पा (पा पाने)। &amp;lsquo;हिरण्याद् घृतं निष्पिबति&amp;rsquo; (तै० सं० २।१३।११।८)। उद्धृत्य पिबतीत्यर्थः। &amp;lsquo;सलिले क्षीरमासक्तं निष्पिबन्निव सारसः&amp;rsquo; (रा० ३।१९।८)। निष्कृष्य पिबन्नित्यर्थः। &amp;lsquo;मल्लात्मजन्मनोः शोकः कोपेन निरपीयत&amp;rsquo; (राज० ७।१४९७)। स्पष्टोऽर्थः। &amp;lsquo;स यथा दृतिर्निष्पीत एवं संलीनः शिश्ये&amp;rsquo; (श० ब्रा० १।६।३।१६)। यस्मात् पानीयं पीतं तेन यो रिक्तोऽभूत् स उच्यते निष्पीत इति। &amp;lsquo;घृतं निष्पिबति&amp;rsquo; (तै० षं० २।३।११।५)। निष्पिबति निःशेषेण पिबति।  पिष्  पिष् (पिष्लृ संचूर्णने)। &amp;lsquo;दन्तैर्दन्तांस्तदा रोषान्निष्पिपेष महामनाः&amp;rsquo; (भा० वि० १६।१४)। संचूर्णयामासेत्यर्थः। &amp;lsquo;निष्पिपेषोरसा कांश्चित् कांश्चित् पद्भ्याम्&amp;rsquo; (रा० ६।८४।२३)। ताडं ताडं ध्वंसयामासेत्यर्थः। &amp;lsquo;करं करेण निष्पिष्य निःश्वसन्दीनमानस&amp;rsquo; (भा० आदि० १५१।४२)। निष्पिष्य=निपीड्य=मृदित्वा।  पीड्  पीड् (पीड अवगाहने)। &amp;lsquo;दन्तनिष्पीडितो रसः&amp;rsquo; (सुश्रुत० १।१८७।१०)। दन्तैः पीडयित्वा निःसारितः। &amp;lsquo;तस्य निष्पीड्यमानस्य भुजान्तरगतस्य च&amp;rsquo; (रा० ४।१०।२०)। निष्पीड्यमानस्य बलवद् बाध्यमानस्य, गाढं सङ्कोचमापाद्यमानस्येत्यर्थः।  पू  पू (पूञ् पवने)। &amp;lsquo;अथापि निष्पुनाति&amp;rsquo; (श० ब्रा० १।१।४।२१)। अवधूनोतीत्यर्थः। &amp;lsquo;परापूतमिति निष्पुनाति&amp;rsquo; (का० श्रौ० २।४।१८)। शूर्पचालनोत्थेन वायुना तुषान् पृथक् कृत्वाऽधः पातयतीत्यर्थः। &amp;lsquo;प्रायश्चित्तानि चीर्णानि नारायणपराङ्मुखम्। न निष्पुनन्ति राजेन्द्र सुराकुम्भमिवापगाः&amp;rsquo; (भा० पु० ६।१।१८)॥ इह पुनन्तीत्येतावताऽलम्। नार्थो निरा। आचारहीनं न पुनन्ति वेदा यद्यप्यधीताः सह षड्भिरङ्गैः (वासिष्ठे धर्मसूत्रे)। &amp;lsquo;पुनन्तु मां देवजनाः पुनन्तु वसवो धियः&amp;rsquo; (ऋ० ९।६७।२७)। इत्यादौ वैदिके वाङ्मये शोधनेऽर्थे शुद्धः पुनातिः प्रयुक्तो दृश्यते। &amp;lsquo;लोकेपि तथा&amp;ndash;पुनाति पङ्क्तिं वंश्यांश्च&amp;rsquo; (मनु० १।१०५)। &amp;lsquo;हृद्गाभिः पूयते विप्रः&amp;rsquo; (मनु० २।६२)। &amp;lsquo;तज्जः पुनात्युभयतः पुरुषानेकविंशतिम्&amp;rsquo; (याज्ञ० १।५८)। &amp;lsquo;पाप्मभ्यश्च पुनातु वर्धयतु च श्रेयांसि सेयं कथा&amp;rsquo; (उत्तर० ७।२०)। इत्यत्र यथा। निरुक्तयोर्ऋषिकृत्योः शतपथश्रौतसूत्रयोस्तु निरोऽर्थवत्ता न शक्याऽपह्नोतुम्।  पृच्  पृच् (पृची सम्पर्के)। &amp;lsquo;फलार्थस्तात निष्पृक्तः प्रजालक्षणभावनः&amp;rsquo; (भा० वन० १८१।१५)। निष्पृक्तोऽसम्बद्धोऽसङ्ग इत्यर्थः।  पॄ  पॄ (पॄ पालनपूरणयोः)। &amp;lsquo;विश्वस्मान्नो अंहसो निष्पिपर्तन&amp;rsquo; (ऋ० १।१०६।१)। पारयतेत्यर्थः। &amp;lsquo;हव्यं कव्यं च विविधं निष्पूर्त्तं हुतमेव च&amp;rsquo; (भा० द्रोण० ५९।१६)। निष्पूर्त्तं तटाकारामादि।  बन्ध्  बन्ध् (बन्ध बन्धने)। &amp;lsquo;अथ निर्बध्नासि नाहं वक्ष्यामि&amp;rsquo; (स्वप्न० )। &amp;lsquo;निर्बध्नन्नपि हस्तेन सोथ कोपादताड्यत&amp;rsquo; (राज० ७।६२२)। अभिनिविशमानः, हठं कुर्वन्नित्यर्थः। &amp;lsquo;निर्बध्नतातिमात्रं च गालवेन&amp;rsquo; (भा० उ० १२३।१९)। बलवत् प्रेरयमाणेनेत्यर्थः। &amp;lsquo;गुरुणा चैव निर्बन्धो न कर्तव्यः कदाचन&amp;rsquo; (भा० अनु० १०४।८०)। निर्बन्धो हठः, आग्रहः। &amp;lsquo;स विदित्वाऽथ भार्यायास्तं निर्बन्धं विकर्मणि&amp;rsquo; (भा० पु० ३।१४।३०)। निर्वन्धो हठेन प्रवृत्तिरासक्तिः। पदज्ञैर्नातिनिर्बन्धः कर्तव्यो मुनिभाषिते। अनुस्मरणतात्पर्यान्नाद्रियन्ते हि लक्षणम्॥ उक्तोऽर्थः। &amp;lsquo;जातो वै वरनिर्बन्धः कृष्णेन सह तस्य वै&amp;rsquo; (भा० सभा० १९।२२)। वैरनिर्बन्धः=सन्ततं वैरम्। &amp;lsquo;निर्बन्धसंजातरुषा&amp;rsquo; (गुरुणा)। (रघु० ५।२१)। निबन्धेन प्रार्थनातिशयेन, प्रार्थनायाः पुनः पुनः करणेन। &amp;lsquo;निर्बन्धपृष्टः स जगाद सर्वम्&amp;rsquo; (रघु० १४।३२)। निर्बन्धेन=आग्रहेण। &amp;lsquo;वयमभ्युद्धृताः कृच्छ्रान्निर्बन्धादार्ययाऽनया&amp;rsquo; (मालती० १०।१९)। निर्बन्धो महानभियोगो यत्नः। &amp;lsquo;ततस्तत्तनयाश्वखुरगतिनिर्बन्धेन&amp;rsquo; (वि० पु० ४।४।१८)। निर्बन्धेन=अश्वखुरचिह्नानुसरणेन। &amp;lsquo;गुरोश्चालीकनिर्बन्धः&amp;rsquo; (मनु० ११।५५)। गुरोश्चानृतेन योजनम्। अनृताभिशंसनमित्यर्थः। &amp;lsquo;पुंसामित्यभिदां भिदां च न वयं निर्बध्य निश्चिन्महे&amp;rsquo; (आप० ध० १।२२।२ उज्ज्वलायाम्)। निर्बध्य=अभिनिविश्य। &amp;lsquo;मम रोगावस्थां प्रष्टुमागतः परिजनो मां निर्बध्य निवेदयति&amp;rsquo; (अवि० ५)। &amp;lsquo;निर्बन्धिनः किंचन नास्त्यसाध्यम्&amp;rsquo; (बुद्ध० १३।६०)। निर्बन्धोऽस्त्यस्येति निर्बन्धी आग्रही, तस्य। &amp;lsquo;न तु ब्रूहीति निर्बध्नामि&amp;rsquo; (रा० १।१५) इत्यत्र भूषणे गोविन्दराजः। ममाभिनिवेशो न, त्वयाऽवश्यं वक्तव्यमित्यत्र मे हठो न। &amp;lsquo;वारितायां च नाहमत्र निर्बन्धनीया&amp;rsquo; (का० सू० ४।१।२६)। निर्बन्धनीया रोद्धव्या। &amp;lsquo;प्रह्वेष्वनिर्बन्धरुषो हि सन्तः&amp;rsquo; (रघु० १६।८०)। अस्थिरक्रोधा इत्यर्थः। निर्बन्धो हठो भवति, तेनात्र पदार्थानुवृत्तिर्लक्ष्यते। &amp;lsquo;न निर्बद्धा उपसर्गा अर्थान्निराहुः।&amp;rsquo; निः पृथगर्थे। बन्धिः प्रयोगेर्थे इति स्कन्दस्वामी।  ब्रू  ब्रू (ब्रूञ् व्यक्तायां वाचि)। &amp;lsquo;नेदविद्वान्निर्ब्रुवाणि&amp;rsquo; (शां० ब्रा० २१।१)। व्यक्तं पृथक्त्वेन वा ब्रवाणि। नेदित्याशङ्कायां निषेधवचनः। &amp;lsquo;क्रमेत सर्वाणि पदानि निर्ब्रुवन्&amp;rsquo; (ऋ० प्राति० ११।३२)। विगृहीतानि पठन्नित्यर्थः।  भज्  भज् (भज सेवायाम्)। &amp;lsquo;मा नो निर्भाग् वसुनः सादनस्पृशः&amp;rsquo; (ऋ० ९।७२।८)। माऽस्मान्निर्भाक्षीः, निर्भागान्मा स्म करोर् वसुनो राय इत्याह। &amp;lsquo;नाभानेदिष्टं मानवं ब्रह्मचर्यं वसन्तं भ्रातरो निरभजन्त्सोऽब्रवीदेत्य किं मह्यमभाक्तेति&amp;rsquo; (ऐ० ब्रा० ५।१४)। निरभजन्=दाये भागरहितमकुर्वन्। &amp;lsquo;प्रजापतिर्वै रुद्रं यज्ञान्निरभजत्&amp;rsquo; (गो० ब्रा० उ० १।२)। उक्तोऽर्थः। &amp;lsquo;निर्द्विषन्तं दिवो निः पृथिव्या निरन्तरिक्षाद् भजाम&amp;rsquo; (अथर्व० १६।७।६)। इह निरित्यावृत्तो भूयसेऽर्थाय। अर्थे त्वविशेषः। &amp;lsquo;पृथिव्यास्तं निर्भजामो योस्मान्द्वेष्टि यं वयं द्विष्मः&amp;rsquo; (अथर्व० १०।५।२५)। &amp;lsquo;तुषैर्वै फलीकरणैर्देवा हविर्यज्ञेभ्यो रक्षांसि निरभजन्&amp;rsquo; (ऐ० ब्रा ६।७)। फलीकरणांस्तुषान्दत्त्वा रक्षांसि हविर्यज्ञभ्योऽवञ्चयन्तेत्याह। &amp;lsquo;सर्वस्मात्सपत्नान्निर्भजति&amp;rsquo; (श० ब्रा० १।५।४।१६)। उक्तोऽर्थः। &amp;lsquo;निष्टं भज यो अमित्रो अस्य&amp;rsquo; (अथर्व० ४।२२।२)। निष्टं निस्तम्। तं निर्भज=ग्रामादिभ्यो निर्भक्तं कुर्वित्यर्थः। &amp;lsquo;यदैव तं स्वेन भागधेयेन निर्भजन्त्यथैव स निर्भक्तो भवति&amp;rsquo; (श० ब्रा० ११।७।४।२)। अत्र तृतीयाश्रुतेरर्थान्तरप्रत्ययः। भागधेयेन निर्भजन्ति=भागवन्तं कुर्वन्ति। &amp;lsquo;यज्ञपतिमृषय एनसाहुर्निर्भक्तम्&amp;rsquo; (अथर्व० २।३५।२)। निर्भक्तं निर्भागं दौर्गत्ययुक्तम्। एनसेति इत्थम्भूतलक्षणे तृतीया। &amp;lsquo;कूटाक्षदेविनः पापान्निर्भजेद् द्यूतमण्डलात्&amp;rsquo; (नारदीयमनु०)। निर्भजेत्=निर्वासयेत्। निर्भक्तमौषधं बहूपकरोति। किञ्चिदन्यदशनमनशित्वा सेवितं निर्भक्तमुच्यते। &amp;lsquo;स निर्भाज्यः स्वकादंशात् किंचिद् दत्त्वोपजीवनम्&amp;rsquo; (मनु० ९।२०७)। निर्भाज्यः=निर्भागो भागरहितः सम्पाद्यः। &amp;lsquo;रूपेणैवैनं पशुभ्यो निर्भजति&amp;rsquo; (तै० सं० ६।३।११)। निर्भजति निरस्यति। &amp;lsquo;अन्तरिक्षात्तं निर्भजामो यो स्मान् द्वेष्टि&amp;rsquo; (अथर्व० १०।५।२६)। उक्तोऽर्थः। &amp;lsquo;अस्यै पृथिव्या अस्मादन्नाद्यान्निर्भजामि निर्भक्तः स यं द्विष्मः&amp;rsquo; (तै० सं० १।६।६।१)। निर्भजामि निर्वासयामि निःसारयामि। &amp;lsquo;ततो निर्भक्तो यो स्मान्द्वेष्टि यं च वयं द्विष्मः&amp;rsquo; (वा० सं० २।२५)। निर्भक्तो निर्गतभागः।  भञ्ज्  भञ्ज् (भञ्जो आमर्दने)। &amp;lsquo;एवा तान्त्सर्वान्निर्भङ्ग्धि&amp;rsquo; (अथर्व० ३।६।३)। आमृदानेत्यर्थः। &amp;lsquo;यंसग्रहणादभिप्रयतः सम्प्रदानसंज्ञा निर्भज्यते&amp;rsquo; (पा० १।४।३२ सूत्रभाष्ये)। निर्भज्यते=निराक्रियते। &amp;lsquo;असावत्यन्तनिर्भग्नस्तव पुत्रो भविष्यति। अनाथवत् सुखेभ्यश्च राजवंशाच्च वत्सले&amp;rsquo; (रा० २।८।५५)॥ निर्भग्नः प्रच्यावितः, हीन इत्यर्थः।  भर्त्स्  भर्त्स् (भर्त्स तर्ज भर्त्सने)। &amp;lsquo;अशोकनिर्भर्त्सितकर्णिकारम्&amp;rsquo; (कु० ३।५३)। औपचारिकः प्रयोगः। अशोकनिर्भत्सितः=अशोकनिर्जितः, अशोकेन पश्चात्कृतः। अतिशयित इत्यर्थः। &amp;lsquo;उपवनं निरभर्त्सयत प्रियान् वियुवतीर्युवतीः शिशिरानिलः&amp;rsquo; (शिशु० ६।६२)।  भा  भा (भा दीप्तौ)। &amp;lsquo;ताभ्यां धर्मो हि निर्बभौ&amp;rsquo; (मनु० २।१०)। निःशेषेण प्रकाशतां गत इत्यर्थः।  भिद्  भिद् (भिदिर् विदारणे)। &amp;lsquo;अथैनं छिन्नधन्वानं… निर्बिभेद रणे राजा&amp;rsquo; (भा० भीष्म० ८४।१५)। गर्हितं विव्याध। &amp;lsquo;यथाऽश्वत्थ निरभिनोन्तर्महत्यर्णवे&amp;rsquo; (अथर्व० ३।६।३)। निर्भिद्योत्पन्नोसीत्याह। अकर्मकोऽत्र भिदिरविवक्षितकर्मा। &amp;lsquo;तस्याभितप्तस्य मुखं निरभिद्यत&amp;rsquo; (ऐ० आ० २।४।१)। व्यदीर्यतेत्यर्थः। संवृतं विवृतमभूत्। &amp;lsquo;पृथिव्याश्चापि निर्भेदो दृष्ट एव सनातनः&amp;rsquo; (रा० १।४०।४)। निर्भेदः संहारः। &amp;lsquo;विष्णुर्मधुनिहन्ता च चकार मधुवाहिनीम्। नदीं प्रस्रवनिर्भेदाम्&amp;rsquo; (हरि० १२०।१७)। निर्भेदो निर्दरः। &amp;lsquo;निर्भेदादृतेपि मालविकायामयमुपन्यासः शङ्कयति&amp;rsquo; (माल० ४)। निर्भेदो विस्पष्टं कीर्तनम्।  भुज्  भुज् (भुजो कौटिल्ये)। &amp;lsquo;तथौष्ठौ निर्भुजत्यपि&amp;rsquo; (याज्ञ० २।१४)। निर्भुजति=वक्रयति। &amp;lsquo;एकी कृतस्त्वचि निषिक्त इवावपीड्य निर्भुग्नपीनकुचकुड्मलयाऽनया मे&amp;rsquo; (मालती० ६।१२)। निर्भुग्ने वक्रीकृते कुचकुङ्मले यस्यास्तया। &amp;lsquo;प्रायो निर्भुज्यते शार्ङ्गम्&amp;rsquo; (सुश्रुत० १।२६।१२)। निर्भुज्यते वक्री क्रियते। &amp;lsquo;भुजोऽनवने। अनवनकौटिल्ययोरिति वक्तव्यम्। इहापि यथा स्यात्&amp;ndash;निर्भुजति जानुशिरसी।&amp;rsquo; (पा० १।३।६६ सूत्रे भाष्ये)।  भू  भू (भू सत्तायाम्)। &amp;lsquo;प्रेमन्धः ख्यन्निःश्रोणोभूत्&amp;rsquo; (ऋ० ८।६८।२)। अन्धः पश्यति खञ्जश्च गच्छतीत्याह। &amp;lsquo;व्यन्धो अख्यदहिमाददानो निर्भूदुखच्छित् समरन्त पर्व&amp;rsquo; (ऋ० ४।१९।९)। उक्तोऽर्थः।  मन्त्र्  मन्त्र् (मत्रि गुप्तपरिभाषणे)। &amp;lsquo;सर्वं शीर्षण्यं ते रोगं बहिर्निर्मन्त्रयामहे&amp;rsquo; (अथर्व० ९।१२।१)। मन्त्रैर्दूरी कुर्म इत्याह।  मन्थ्  मन्थ् (मन्थ विलोडने)। &amp;lsquo;त्वामग्ने पुष्करादध्यथर्वा निरमन्थत&amp;rsquo; (तै० सं० ३।५।११।३४)। मन्थनेन ततो निष्कृष्यालभत।  मस्ज्  मस्ज् (टुमस्जो शुद्धौ)। &amp;lsquo;आनाभि निरमज्जंश्च रथचक्राणि शोणिते&amp;rsquo; (भा० द्रोण० १४६।८९)। भृशं न्यमज्जन्। &amp;lsquo;स पीडितो गिरिस्तेन निर्ममज्ज समन्ततः&amp;rsquo; (हरि० २।४२।८२)। जलोद्गमोऽस्याभूदित्यर्थः प्रतिभाति।  मा  मा (मा माने, माङ् माने)। &amp;lsquo;निरिमां मात्रां मिमीमहे&amp;rsquo; (अथर्व० १८।२।४२)। निर्मिमीमहे=साधु मिमीमहे। निरित्युपसर्गो निर्गतदोषतां निर्दुष्टतां मानस्य द्योतयति। माऽन्तरिक्षम्। &amp;lsquo;निर्मीयन्तेऽस्मिन्भूतानि&amp;rsquo; (नि० २।८।१)। इयत्तया परिच्छिद्यन्ते इत्यर्थः। &amp;lsquo;एतौ युद्धविदौ रङ्गे कालनिर्माणयोधिनौ&amp;rsquo; (हरि० २।२२।८८)। कालनिर्माणेन कालं विमाय नियतकालमित्यर्थः। नित्ययोधिनाविति वा। यतश्चाध्वकालनिर्माणम् इति वार्त्तिकेप्ययमेवार्थः, अन्यत्र निर्पूर्वोऽयं धातुः प्रायेणोत्पादने रचनायां प्रकल्पनायां वा वर्तते तथा च प्रयोगाः प्रथन्ते&amp;ndash;निर्ममे निर्ममोऽर्थेषु मधुरां मधुराकृतिः&amp;rsquo; (रघु० १५।२८)। निर्ममे निर्मितवान् निवेशयामास। &amp;lsquo;यस्मादेषां सुरेन्द्राणां मात्राभ्यो निर्मितो नृपः&amp;rsquo; (मनु० ७।५)। निर्मितः कृतः। &amp;lsquo;निर्मातुं प्रभवेन्मनोहरमिदं रूपं पुराणो मुनिः&amp;rsquo; (विक्रम० १।९)। निर्मातुम्=रचयितुम्, कल्पयितुम्। &amp;lsquo;त्रैलोक्यनिर्माणकरं जनित्रम्&amp;rsquo; (भा० उ० ७१।७)। उक्तोऽर्थः। &amp;lsquo;निर्माणमेव हि तदादरलालनीयम्&amp;rsquo; (मालती० ९।४९)। निर्माणं संनिवेशः।  मुच्  मुच् (मुच्लृ मोक्षणे)। &amp;lsquo;नि र्मा मुञ्चामि शपथात्&amp;rsquo; (आप० श्रौ० ७।६।२१।६)। निर्मुञ्चामि=निर्मुक्तं करोमि। &amp;lsquo;निर्मुच्यमान इव जीर्णतनुर्भुजङ्गः&amp;rsquo; (मृच्छ० ३।९)। त्वचा मुच्यमान इत्यर्थः। &amp;lsquo;विचरिष्यति कैकेयी निर्मुक्तेव हि पन्नगी&amp;rsquo; (रा० २।४३।२)। निर्मुक्ता त्यक्तकञ्चुका। निर्मुक्तो मुक्तकञ्चुक इत्यमरः। &amp;lsquo;निर्मुच्यमानभुजगोदरनिर्मलस्य&amp;rsquo; (स्वप्न० ४।२)। उक्तोऽर्थः। &amp;lsquo;निर्मुक्ताशीविषाभानां सम्पातोऽभूत्सुदारुणः&amp;rsquo; (भा० द्रोण० ९८।२२)। &amp;lsquo;सा भीमभुजनिर्मुक्ता निर्मुक्तोरगसंनिभा&amp;rsquo; (भा० द्रोण० ११४।७२)। भुजनिर्मुक्ता=बाहुविसृष्टा, दोष्प्रहिता (गदा)। &amp;lsquo;आददानश्च नाराचान्निर्मुक्ताशीविषोपमान्&amp;rsquo; (भा० भीष्म० ४४।१७)। &amp;lsquo;स्तनोत्तरीयाणि भवन्ति सङ्गान्निर्मोकपट्टाः फणिभिर्विमुक्ताः&amp;rsquo; (रघु० १६।१७)। निर्मोकः कञ्चुकोऽहित्वक्, निर्ल्वयनी। &amp;lsquo;तृणनिर्मोकवसनाश्चीरवल्कलवाससः&amp;rsquo; (भा० अनु० १४१।१००)। मृगनिर्मोको मृगचर्म। निर्मोको मोचने सन्नाहे सर्पकञ्चुके इति मेदिनी। &amp;lsquo;निर्मुच्यमाननिर्मोकं भोगं भोगिवधूमिव&amp;rsquo; (बृ० श्लो० सं० ३।४)। भोगः फणिकायः। अहेः फणकरणयोर्भोगः।  मृज्  मृज् (मृजू शुद्धौ)। &amp;lsquo;य आगच्छेत्तं ब्रूयाच्छणशुल्वेन जिह्वां निर्मृजानः शालायाः प्रस्कन्देति&amp;rsquo; (कौ० सू० २५।२२)। निर्मृजानः शुन्धन्नित्यर्थः। &amp;lsquo;यस्तयोः प्रथमं जातः स कुशैर्मन्त्रसंस्कृतैः। निर्मार्जनीयो नाम्ना हि भविता कुश इत्यसौ&amp;rsquo; (रा० ७।६६)। &amp;lsquo;प्रोद्यच्चन्द्रसहस्रांशुनिर्मार्जितशुभाननाम्&amp;rsquo; (स्कन्दपु० का० ४।७१।?</description>
    </item>
    
    <item>
      <title>०७६ निरति (निर्&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/076_nirati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/076_nirati/</guid>
      <description>इ  इ (इण् गतौ)। &amp;lsquo;तद्भवान् वृत्तसम्पन्नः स्थितः पथि निरत्यये&amp;rsquo; (रा० ४।२९।१२)। निरत्ययः पन्थाः=अप्रतिभयो मार्गः, निष्कण्टक इत्यर्थः। &amp;lsquo;निरत्ययं साम न दानवर्जितम्&amp;rsquo; (कि० १।१२)। निरत्ययं निर्बाधम्, अच्छलमित्यर्थः। &amp;lsquo;शक्तिरर्थपतिषु स्वयंग्रहं प्रेम कारयति वा निरत्ययम्&amp;rsquo; (कि० १३।६१)। अत्ययो व्यभिचारः, सोऽविद्यमानोऽस्येति निरत्ययम्। अपराधेप्यविकारीति तात्पर्यार्थः।  </description>
    </item>
    
    <item>
      <title>०७७ निरधि (निर्&#43;अधि)</title>
      <link>https://vishvAsa.github.io/sanskrit/koshaH/upasargArtha-chandrikA/077_niradhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/077_niradhi/</guid>
      <description>स्था  स्था (ष्ठा गतिनिवृत्तौ)। &amp;lsquo;नैतानि (अस्त्राणि) निरधिष्ठाने प्रयुज्यन्ते कथंचन&amp;rsquo; (भा० वन० १७५।१९)। निरधिष्ठाने लक्ष्याभावे सति।  </description>
    </item>
    
    <item>
      <title>०७८ निरनु (निर् अनु)</title>
      <link>https://vishvAsa.github.io/sanskrit/koshaH/upasargArtha-chandrikA/078_niranu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/078_niranu/</guid>
      <description>इ  इ (इण् गतौ)। &amp;lsquo;स्यात्साहसं त्वन्वयवत् प्रसभं कर्म यत्कृतम्। निरन्वयं भवेत् स्तेयम्&amp;rsquo; (मनु० ८।३३२)। निरन्वयं स्वामिपरोक्षम्। &amp;lsquo;प्रागाघारनिरन्वयप्रमथनादुच्छेदमेवाकरोः&amp;rsquo; (महावीर० ३।१३)। निरन्वयप्रमथनं नि:शेषो विध्वंसः। नाशो द्विविधः। सान्वय-विनाशो निरन्वय-विनाशश्चेति। तत्र दीपादेरुत्तरोत्तरज्वालोदयशिरस्कः पूर्वज्वालाविनाशः सान्वयविनाशः। निर्वापणादिना सजातीयज्वालोदयानर्हविनाशस्तु निरन्वयविनाश इति वीरराघवष्टीकाकारः। &amp;lsquo;का त्वमेकाकिनी भीरु निरन्वयजने वने&amp;rsquo; (भट्टि० ५।६६)। निरन्वयजने निर्गतान्वयिजने, निरनुगे इत्यर्थः। अन्वेतीत्यन्वयोऽनुगोऽनुयायी, कर्तर्यच्।  युज्  युज् (युजिर् योगे)। &amp;lsquo;निरनुयोज्यैर्हेतुभिस्तस्य मौनव्रतमिवोपदिश्य&amp;rsquo; (अवदा० जा० २३)। निरनुयोज्यैरप्रतिवक्तव्यैः।  </description>
    </item>
    
    <item>
      <title>०७९ निरप (निर्&#43;अप)</title>
      <link>https://vishvAsa.github.io/sanskrit/koshaH/upasargArtha-chandrikA/079_nirapa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/079_nirapa/</guid>
      <description>इ  इ (इण् गतौ)। &amp;lsquo;उपायो निरपायोऽयमस्माभिरभिचिन्तितः&amp;rsquo; (रा० १।१०।२)। अपायोतिक्रमो व्यभिचारः। निरपायोऽव्यभिचारी। फलाव्याभचारी अमोघ इत्यर्थः।  ईक्ष्  ईक्ष् (ईक्ष दर्शने)। &amp;lsquo;न्यायनिर्णीतसारत्वान्निरपेक्षमिवागमे&amp;rsquo; (कि० ११।३९)। निरपेक्षं स्वतन्त्रम्। यदागमेन शास्त्रेणार्थि न भवतीत्यर्थ। &amp;lsquo;समुपोढेषु कामेषु निरपेक्षः परिव्रजेत्&amp;rsquo; (मनु० ६।४१)। समुपोढेषु उपनमितेषु केन चित्स्वसामीप्यं नीतेषु कामेषु काम्येष्वर्थेषु निरपेक्षो वीतस्पृहः संन्यस्येदित्याह। &amp;lsquo;निरपेक्षो न कर्तव्यो भृत्यैः स्वामी कदाचन&amp;rsquo; (हितोप० २।४२)। निरपेक्षो निराकाङ्क्षः। निरातङ्को निराशङ्को वा।  </description>
    </item>
    
    <item>
      <title>०८० निरभि (निर्&#43;अभि)</title>
      <link>https://vishvAsa.github.io/sanskrit/koshaH/upasargArtha-chandrikA/080_nirabhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/080_nirabhi/</guid>
      <description>या  या (या प्रापणे)। &amp;lsquo;निर्याणेऽभियाने च राजमार्गं… गच्छेत्&amp;rsquo; (कौ० अ० १।२१।१८)।  </description>
    </item>
    
    <item>
      <title>०८१ निरव (निर्&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/081_nirava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/081_nirava/</guid>
      <description>दय्  दय् (दय दानगतिरक्षणहिंसादानेषु)। &amp;lsquo;रक्षांस्येव तत् स्वेन भागधेयेन यज्ञान्निरवदयते&amp;rsquo; (ऐ० ब्रा० २।७)। निरवदयतिः किञ्चिद् दत्त्वा प्रकालनार्थ इति षड्गुरुशिष्यः। &amp;lsquo;दानवानेव वीरं निरवदायाग्निं पुनराधत्ते&amp;rsquo; (तै० सं० १।५।२।१)। &amp;lsquo;अस्नैव रक्षांसि निरवदयते&amp;rsquo; (तै० सं० ६।३।९।२)। अस्ना=असृजा रुधिरेण।  यज्  यज् (यज देवपूजासङ्गतिकरणदानेषु)। &amp;lsquo;ऋतुभ्य एव रुद्रं निरवयजते&amp;rsquo; (का० सं० २१।६)। निरवयजते=निर्ददाति।  सो  सो (षो अन्तकर्मणि)। &amp;lsquo;शूद्राणामनिरवसितानाम्&amp;rsquo; (पा० २।४।१०)। निरवसानं बहिष्करणम् पात्रात्। यैर्भुक्ते पात्रं संस्कारेणापि न शुध्यति ते निरवसिता इति काशिका। &amp;lsquo;पात्रादनिरवसितानाम्&amp;rsquo; (कामसूत्रे १।५।३)। निरवसिताः पात्राद् बहिष्कृता इति जयमङ्गला। &amp;lsquo;तस्माज्ज्येष्ठं पुरुषं धनेन निरवसाययन्ति इति श्रुतिः&amp;rsquo; (बौ० ध० २।२।३।५, तै० सं० २।५।२)। &amp;lsquo;अथापि पुत्रं धनेन निरवसाययन्ति&amp;rsquo; (आप० ध० २।६।१४।१२)। धनेनोपतोष्य पृथक् कुर्वन्ति इति सर्वत्र समानोऽर्थः।  </description>
    </item>
    
    <item>
      <title>०८२ निराङ् (निर्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/082_nira~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/082_nira~N/</guid>
      <description>इ  इ (इण गतौ)। &amp;lsquo;एवा ते गर्भ एजतु निरैतु दशमास्यः&amp;rsquo; (ऋ० ५।७८।७)। निरैतु=निष्क्रामतु। &amp;lsquo;अहे निरैतु ते विषम्&amp;rsquo; (अथर्व० ४।४।२१)। उक्तोऽर्थः।  कृ  कृ (डुकृञ् करणे)। &amp;lsquo;माऽहं ब्रह्म निराकुर्यां मा मा ब्रह्म निराकरोत्&amp;rsquo; (छां० उ० ८।१५।२)। माऽहं ब्रह्म त्याक्षम्। &amp;lsquo;निराकरोतु वेदांश्च यस्ते हरति पुष्करम्&amp;rsquo; (भा० अनु० ९४।२७)। निराकरोतु=त्यजतु, आत्मीयान्मा स्म करोत्। प्रत्यादिष्टो निरस्तः स्यात् प्रत्याख्यातो निराकृत इत्यमरः। निराकृतो जातेर्बहिष्कृत इत्यर्थे हर्षचरिते सरस्वत्याः शापे। &amp;lsquo;उग्रम्पश्येन सुग्रीवस्तेन भ्राता निराकृतः&amp;rsquo; (भट्टि० ६।१००)। निराकृतः प्रत्यादिष्टः, निरस्तः। &amp;lsquo;नाक्रमन्त तयोस्ते (शापाः) वरदाननिराकृताः&amp;rsquo; (भा० आदि० २१०।१५)। निराकृताः=व्यर्थीकृताः। आर्थिकोर्थः। निराकृतनिमेषाभिर्नेत्रपङ्क्तिभिः। निराकृतो निमेषो याभिः ताभिः। त्यक्तनिमेषव्यापाराभिरित्यर्थः। निर्निमेषाभिरित्यर्थः। &amp;lsquo;भविष्यत्यचिरात्साधो कलिनापि निराकृतः&amp;rsquo; (भा० पु० ११।७।४)। निराकृतोऽनुसृत्यासादित इत्यर्थं विवक्षति। अनृषिरपि वाचि स्वतन्त्रोऽयं कविः। &amp;lsquo;याश्च्यवन्तेऽम्बरात्ताराः काले काले निराकृताः&amp;rsquo; (रा० ५।१३।३१)। निरस्ताः पराणुन्नाः। &amp;lsquo;न हि तेप्युपशाम्यन्ति निराकृता वाऽनिराकृता&amp;rsquo; (भा० ३।१४०५)। ते राजानो राजपुत्राश्च। निराकृता इति व्याख्यातचरम्। &amp;lsquo;कृशानामबलानां चतुःशता गा निराकृत्य&amp;rsquo; (छा० उ० ४।४।५)। निराकृत्य=पृथक् कृत्वा। निष्कास्य, उद्वीयेत्यर्थः। &amp;lsquo;यक्ष्मी च पशुपालश्च परिवेत्ता निराकृतिः&amp;rsquo; (मनु० ३।१५४)। निराकृतिः पञ्चमहायज्ञानुष्ठानरहित इति कुल्लूकः। &amp;lsquo;यस्त्वाधायाग्निमाशास्य देवादीन्नैभिरिष्टवान्। निराकर्ताऽमरादीनां स वित्तेयो निराकृतिः&amp;rsquo; (गो० स्मृ० ३।१११)॥ &amp;lsquo;अश्रोत्रियस्य विप्रस्य हस्तं दृष्ट्वा निराकृतेः&amp;rsquo; (व० धर्म० २८।१७)। उक्तोऽर्थः। &amp;lsquo;यश्च सर्वान् वर्जयति सर्वान्नी च श्रोत्रियो निराकृतिर्वृषलीपतिः&amp;rsquo; (आप० ध० १।१८।३३)। निराकृतिर्निःस्वाध्यायः। तथा चामरः पठति&amp;ndash;निःस्वाध्यायो निराकृतिः। &amp;lsquo;ग्रामधान्यं यथा शून्यं यथा कूपश्च निर्जलः। यथा हुतमनग्नौ च तथैव स्यान्निराकृतौ&amp;rsquo; (भा० शां० ३६।४८)। निराकृतिर्मूर्ख इति नीलकण्ठः। &amp;lsquo;निराकारा निरानन्दा… अयोध्या&amp;rsquo; (रा० २।११३।२४)। निराकारा निरलङ्कारा। &amp;lsquo;निराकर्ताऽमरादीनां स विज्ञेयो निराकृतिः&amp;rsquo; (मनु० ३।१५४ इत्यत्र कुल्लूकोद्धृतं छन्दोगपरिशिष्टम्)। एवमेव निराकर्ता यश्चाग्नीनपविध्यति। &amp;lsquo;त्यजत्यकारणे यश्च पितरं मातरं गुरुम्&amp;rsquo; (भा० शां० १६५।६१-६२)। &amp;lsquo;स्वर्गान्निराकृताः सर्वे तेन…&amp;rsquo; (दुर्गा० २।६)। निराकृता निःसारिताः।  क्रम्  क्रम् (क्रमु पादविक्षेपे)। &amp;lsquo;रोमाञ्चलक्ष्येण स (अभिलाषबन्धः) गात्रयष्टिं भित्त्वा निराक्रामदरालकेश्याः&amp;rsquo; (रघु० ६।८१)। निराक्रामत्=निरगच्छत्=आविरभवत्।  दिश्  दिश् (दिश अतिसर्जने)। &amp;lsquo;निरादिष्टधनश्चेत्तु प्रतिभूः स्यादलंधनः&amp;rsquo; (मनु० ८।१६२)। निरादिष्टधनः=निसृष्टधनः।  धा  धा (डुधाञ् धारणपोषणयोः)। &amp;lsquo;ब्रह्मैव विद्वानेष्यो यः क्रव्यादं निरादधत्&amp;rsquo; (अथर्व० १२।२।३९)। निरादधत्=बहिष्कुर्यात्। &amp;lsquo;सर्वं मर्त्यस्य तन्नास्ति क्रव्याच्चेदनिराहितः&amp;rsquo; (अथर्व० १२।२।३५)। अनिराहितः=अनिष्कासितः। &amp;lsquo;तमिन्द्र इध्मं कृत्वा यमस्याग्निं निरादधौ&amp;rsquo; (अथर्व० १२।२।५४)। &amp;lsquo;बहिष्कनीनिके निरादध्युः&amp;rsquo; (का० सं० ३४।८, पञ्चविंश० १७।१२।२)। उदितपूर्व एवार्थः।  बाध्  बाध् (बाधृ लोडने, लोडनं प्रतीघातः)। &amp;lsquo;निराबाधो हरिष्यामि राहुश्चन्द्रप्रभामिव&amp;rsquo; (रा० ३।३६।२०)। निराबाधः=निष्प्रतिबन्धः=निष्प्रत्यूहः।  यम्  यम् (यम उपरमे)। &amp;lsquo;निरायतपूर्वकायाः&amp;rsquo; (शा० १।८)। दीर्घीकृतकायपूर्वभागाः। &amp;lsquo;निरायत्याश्वस्य शिश्नम्&amp;rsquo; (श० ब्रा० १३।५।२।२)। निरायत्य=निराकृष्य।  वह्  वह् (वह प्रापणे)। &amp;lsquo;नावो हिरण्ययीरासन्याभिः कुष्ठं निरावहन्&amp;rsquo; (अथर्व० ५।४।५)। निरावहन् बहिरनयन्।  </description>
    </item>
    
    <item>
      <title>०८३ निरुप (निर्&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/083_nirupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/083_nirupa/</guid>
      <description>स्कृ  स्कृ (डुकृञ् करणे ससुट्कः)। &amp;lsquo;शमेन तपसा चैव भक्त्या च निरुपस्कृतः&amp;rsquo; (भा० शां० २७१।१४)। निरुपस्कृतः=भोगवर्जितः।  </description>
    </item>
    
    <item>
      <title>०८५ निर्वि (निर्&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/085_nirvi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/085_nirvi/</guid>
      <description>क्रम्  क्रम् (क्रमु पादविक्षेपे)। &amp;lsquo;भित्त्वा कुक्षिं निर्विचक्राम विप्रः&amp;rsquo; (भा० आदि० ७६।६१)। निश्चक्रामेत्यर्थः। विशब्दो न विशेषकृत्।  वस्  वस् (वस निवासे)। &amp;lsquo;द्वादशेमानि वर्षाणि वने निर्व्युषितानि नः&amp;rsquo; (भा० वन० ९५।४१)। अतीतानीत्यर्थः।  वह्  वह् (वह प्रापणे)। &amp;lsquo;निर्व्यूढं प्रतिपन्नवस्तुषु सतामेतद्धि गोत्रव्रतम्&amp;rsquo; (मुद्रा० २।१८)। निर्व्यूढं निर्व्यूढिः, साधना, निष्पादना, प्रतिपालनम्, निर्वर्तनम्। &amp;lsquo;मुहूर्तनिर्व्यूढविस्मयः&amp;rsquo; (मालती० ७)। निव्यूढो विवृद्धः। &amp;lsquo;हा तात जटायो निर्व्यूढस्तेऽपत्यस्नेहः&amp;rsquo; (उत्तर० ३)। निर्व्यूढः प्रमां प्रतिष्ठां वा नीतः। सत्योऽयं स्नेह इति व्यवहारेण साधु दर्शितमिति तात्पर्यम्। &amp;lsquo;निर्व्यूढोद्वाहमङ्गलः&amp;rsquo; (कथा० ३५।१५७)। निर्व्यूढं निर्वृत्तम्। &amp;lsquo;एवं वदति निर्व्यूढकार्ये यौगन्धरायणे&amp;rsquo; (कथा० १७।१५९)। निव्यूढं सिद्धं पूर्णम्। &amp;lsquo;येन यूयं गजप्रख्या निर्व्यूढा वारणावतात्&amp;rsquo; (भा० आदि० १६२।१६)। निर्व्यूढा निर्गमिताः, निःसारिताः, निर्वाहिताः। निरुह्य त्राता इत्यर्थः। &amp;lsquo;निर्व्यूढा रणसाहसव्यसनिता&amp;rsquo; (प्रियद० १।६)। निर्व्यूढा संन्यस्ता त्यक्ता। पूर्तिं नीतेति शब्दार्थः। पूर्त्त्या परिसमाप्त्या त्यागो लक्ष्यते। लक्ष्योप्येषोर्थोऽन्यत्र दुर्लभ इत्यवश्यमभ्युपेयम्। .</description>
    </item>
    
    <item>
      <title>०८६ निर्व्याङ् (निर्&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/086_nirvyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/086_nirvyA~N/</guid>
      <description>दा  दा (डुदाञ् दाने)। &amp;lsquo;या ते शक्तिस्तया सम्यक् तावत्स्वमुखं निर्व्यादेहि&amp;rsquo; (अवदा० जा० ३४)। सुष्ठु विवृतं कुर्वित्यर्थः।  </description>
    </item>
    
    <item>
      <title>०८७ निष्प्र (निस्&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/087_nishpra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/087_nishpra/</guid>
      <description>पत्  पत् (पत्लृ गतौ)। &amp;lsquo;निर्बलासेतः प्र पत&amp;rsquo; (अथर्व० ६।१४।३)। निष्प्रपत निष्क्रम्य प्रकर्षेण दूरेण गच्छेत्याह।  </description>
    </item>
    
    <item>
      <title>०८८ दुर् (दुस्)</title>
      <link>https://vishvAsa.github.io/sanskrit/koshaH/upasargArtha-chandrikA/088_dur-dus/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/088_dur-dus/</guid>
      <description>कृ  कृ (डुकृञ् करणे)। &amp;lsquo;कॉल्लोकांस्तु गमिष्यामि कृत्वा कर्म सुदुष्करम्&amp;rsquo; (भा० शां० २७।१८)। दुष्करं दुःसाधम्। &amp;lsquo;विनाशाय च दुष्कृताम्&amp;rsquo; (गीता ४।८)। दुष्टकर्मकारिणाम्, दुरात्मनामित्यर्थः। &amp;lsquo;पुनः पुनर्दुष्कृतिनं निनिन्द&amp;rsquo; (रघु० १४।५७)। दुष्कृती दुर्जनः।  क्री  क्री (डुक्रीञ् द्रव्यविनिमये)। क्रीत्वा मूल्येन यो द्रव्यं दुष्क्रीतं मन्यते क्रयी&amp;rsquo; (नारदप्रोक्त मनुस्मृ०)। अल्पार्घं महार्घेण क्रीतं दुष्क्रीतं भवति।  गम्  गम् (गम्लृ गतौ)। &amp;lsquo;असत्यशीला विकृता दुर्गा अहृदयाः सदा&amp;rsquo; (रा० २।३९।२२)। दुर्गा दुष्टाभिसरणादिगतिशीलाः।  चर्  चर् (चर गतिभक्षणयोः)। &amp;lsquo;चरतः किल दुश्चरं तपस्तृणबिन्दोः परिशङ्कितः पुरा&amp;rsquo; (रघु० ८।७९)। दुःखेन चरितुं शक्यं दुश्चरम्। &amp;lsquo;तथा दुश्चरितं सर्वं वेदे त्रिवृति मज्जति&amp;rsquo; (मनु० ११।२६३)। दुश्चरितम् पापम्।  जॄ  जॄ (जॄष् वयोहानौ जॄ वयोहानौ)। &amp;lsquo;राजश्रीर्दुर्जरा तस्य नवत्वे भूभुजोऽभवत्&amp;rsquo; (रा० ५।१९)। दुःखेन जरयितुं (जरीतुं) शक्या दुर्जरा।  तॄ  तॄ (तॄ प्लवनतरणयोः)। &amp;lsquo;तितीर्षुर्दुस्तरं मोहादुडुपेनास्मि सागरम्&amp;rsquo; (रघु० १।२)। दुःखेन तरीतुं शक्यं दुस्तरम्।  पूर्  पूर् (पूरी आप्यायने, दिवादिश्चुरादिश्च)। &amp;lsquo;दुष्पूरोदरपूरणाय पिबति स्रोतः पतिं वाडवः&amp;rsquo; (भर्तृ०)।  युज्  युज् (युजिर् योगे) &amp;lsquo;आयुधपरिग्रहं यावदध्यारूढो दुर्योगः&amp;rsquo; (उ० ६)। दुर्योगः=औद्धत्यं वैयात्यम्।  स्था  स्था (ष्ठा गतिनिवृत्तौ)। &amp;lsquo;दुःस्थं तिष्ठसि यच्च पथ्यमधुना कर्तास्मि तच्छ्रोष्यसि&amp;rsquo; (अमरु० )।  स्पृश्  स्पृश् (स्पृश संस्पर्शने)। &amp;lsquo;दुःस्पृष्टश्चेति विज्ञेय लृकारः प्लुत एव च&amp;rsquo; (पा० शिक्षा० ५)। दुःस्पृष्टः=ईषत्स्पृष्टप्रयत्नः। यण्गृह्यते तथाभूतलक्षणः।  </description>
    </item>
    
    <item>
      <title>०८९ दुरति (दुर्&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/089_durati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/089_durati/</guid>
      <description>इ  इ (इण् गतौ)। &amp;lsquo;दैवी ह्येषा गुणमयी मम माया दुरत्यया&amp;rsquo; (गीता० ७।१४)। दुरत्यया=दुरतिक्रमा।  </description>
    </item>
    
    <item>
      <title>०९० दुरधि (दुर्&#43;अधि)</title>
      <link>https://vishvAsa.github.io/sanskrit/koshaH/upasargArtha-chandrikA/090_duradhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/090_duradhi/</guid>
      <description>इ  इ (इङ् अध्ययने)। &amp;lsquo;दुरधीता विषं विद्या&amp;rsquo; (चाण० सू० ९८)। दुर्गृहीतेत्यर्थः।  स्था  स्था (ष्ठा गतिनिवृत्तौ)। &amp;lsquo;दुरधिष्ठितमिति कर्मणि क्तान्तमसाधुनिष्पादितेर्थे वर्तते।&amp;rsquo; भावे क्तान्तं चैकत्रानुचितेऽवस्थाने। तथा च भारते शां० प० ३०८४ श्लो० प्रयोगः।  </description>
    </item>
    
    <item>
      <title>०९१ दुरनु (दुर्&#43;अनु)</title>
      <link>https://vishvAsa.github.io/sanskrit/koshaH/upasargArtha-chandrikA/091_duranu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/091_duranu/</guid>
      <description>इ  इ (इण् गतौ)। &amp;lsquo;प्राज्ञस्य कर्माणि दुरन्वयानि&amp;rsquo; (भा० शां० २२६।१९)। दुरन्वयानि दुर्ज्ञेयोदर्कारिण। &amp;lsquo;इन्द्रस्य लोका विरजा विशोका दुरन्वया काङ्क्षिता मानवानाम्&amp;rsquo; (भा० अनु० १०२।३८)। दुरन्वया दुरापाः। &amp;lsquo;गहनोऽयं भृशं देशो महानूपो दुरन्वयः&amp;rsquo; (गोरेसियो सं० रा० २।९२।१३)। दुरन्वयो दुरत्ययः। &amp;lsquo;राजसूये ह्यसंहार्ये यज्ञाङ्गैश्च दुरन्वयैः&amp;rsquo; (हरि० ३।२।२१)। दुरन्वयैर्दुरनुष्ठानैः। दुरत्ययैरिति पाठान्तरम्। &amp;lsquo;दुरन्वयं दुष्प्रधर्षं दुरापं दुरतिक्रमम्। सर्वं वै तपसाऽभ्येति…&amp;rsquo; (भा० अनु० १२२।८)। दुरन्वयम्=दुर्ज्ञेयम्।  </description>
    </item>
    
    <item>
      <title>०९२ दुरव (दुर्&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/092_durava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/092_durava/</guid>
      <description>ग्रह्  ग्रह् (ग्रह उपादाने)। &amp;lsquo;अवपूर्वो गृह्णातिर्निरोधने वर्तते। दुःशब्दश्च तस्य दौष्ट्यं दुष्करत्वमाह। अवग्रहणमात्मसात्कारः। तथा च&amp;rsquo; (का० नी० सा० ८।६८) प्रयोगः–वशं गतो (वंशागतो) रिपुर्यश्च विचलेद् दुरवग्रहः।  </description>
    </item>
    
    <item>
      <title>०९३ दुरा (दुर्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/093_durA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/093_durA/</guid>
      <description>गम्  गम् (गम्लृ गतौ)। दुरागतः=विषमपतितः। दुरागमः=दुरर्जित आयः।  चर्  चर् (चर गतिभक्षणयोः)। &amp;lsquo;दुराचारो हि पुरुषो लोके भवति निन्दितः&amp;rsquo; (मनु० ४।१५७)। दुराचारो दुश्चरितः। &amp;lsquo;सोऽयं चतुर्णामेतेषामाश्रमाणां दुराचरः। तं चराद्य विधिं पार्थ दुश्चरं दुर्बलेन्द्रियैः&amp;rsquo; (भा० शां० २३।६)।  दा  दा (डुदाञ् दाने)। &amp;lsquo;यथा दुरादानं सन्दंशे वानुहायाददीत&amp;rsquo; (षड्विंश० ३।१०)। दुरादानं दुर्ग्रहम्।  धृ  धृ (धृञ् धारणे)। &amp;lsquo;स देवयुक्तो रथसत्तमो नो दुराधरो द्रावणः शात्रवाणाम्&amp;rsquo; (भा० कर्ण० ३४।६९)। दुराधरो दुर्निरोधः, दुर्लभव्यतीघातः। &amp;lsquo;द्वाराणि तस्येह वदन्ति सन्तो बहु प्रकाराणि दुराधराणि&amp;rsquo; (भा० उ० ४२।४६)। दुराधराणि=दुरासदानि दुरभिभवानि वा।  धृष्  धृष् (धृष प्रसहने)। &amp;lsquo;नगराणीव गुप्तानि दुराधर्षाणि शत्रुभिः&amp;rsquo; (भा० ५।५२५७)। दुराधर्षाणि दुष्प्रसहानि। &amp;lsquo;क्रुद्धात् आशीविषात्सर्पात्… दुराधर्षतरो विप्रो ज्ञेयः&amp;rsquo; (भा० आदि० ८१।२३)। दुराधर्षतरः=दुर्लभतरः खलीकारो यस्य सः।  वृ  वृ (वृञ् वरणे)। &amp;lsquo;महतेवाम्बुवेगेन भिन्नः सेतुर्जलागमे। दुरावरं त्वदन्येन राज्यखण्डमिदं महत्&amp;rsquo; (रा० २।१०५।३)। दुरावरं दुर्बन्धम्।  वृत्  वृत् (वृतु वर्तने)। &amp;lsquo;भवन्ति सुदुरावर्ता हेतुमन्तोपि पण्डिताः&amp;rsquo; (भा० शां० १९।२३)। सुदुरावर्ताः=अशक्यप्रत्यायनाः।  सद्  सद् (षद्लृ विशरणगत्यवसादनेषु)। &amp;lsquo;आख्याता भुजगास्तात वीर्यवन्तो दुरासदाः&amp;rsquo; (भा० आदि० ३६।१)। दुरासदा दुरभिभवाः, दुःखं वशं नेया इत्यर्थः। &amp;lsquo;सम्प्रति समदेशवर्तिनस्ते न दुरासदो भविष्यति&amp;rsquo; (शा० १)। न दुरुपेयो भविष्यतीत्याह।  </description>
    </item>
    
    <item>
      <title>०९४ दुरुद् (दुर्&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/094_durud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/094_durud/</guid>
      <description>सह  सह (षह मर्षणे)। &amp;lsquo;दीर्घकालं हिमवति गङ्गायाश्च दुरुत्सहाम्। मूर्ध्ना धारां महादेवः शिरसा यामधारयत्&amp;rsquo; (भा० अनु० १०।३।२७)॥ दुरुत्सहा=दुःसहा। नार्थ उदा।  </description>
    </item>
    
    <item>
      <title>०९५ दुरुप (दुर्&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/095_durupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/095_durupa/</guid>
      <description>चर्  चर् (चर गतिभक्षणयोः)। &amp;lsquo;(राज्यलक्ष्मीः) आशीविष इव दुरुपचारा&amp;rsquo; (पञ्चत०)। दु:सेव्येत्यर्थः।  सद्  सद् (षद्लृ विशरणगत्यवसादनेषु)। &amp;lsquo;अत्यर्थं दुरुपसदादुपेत्य दूरं पर्यन्तादहिममयूखमण्डलस्य&amp;rsquo; (कि० ७।९)। दुरुपसदात्=दुरुपगमात्। दुःसहादिति तु मल्लिः। स च तात्पर्यार्थः।  स्था  स्था (ष्ठा गतिनिवृत्तौ)। &amp;lsquo;यो रणे दुरुपस्थानो हस्तरोधं दधद् धनुः&amp;rsquo; (भट्टि० ५।३२)। दुरुपस्थानोऽनुपेयः।  </description>
    </item>
    
    <item>
      <title>०९६ दुर्नि (दुर्&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/096_durni/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/096_durni/</guid>
      <description>मि  मि (डु मिञ् प्रक्षेपणे)। &amp;lsquo;पदे पदे दुर्निमिते गलन्ती&amp;rsquo; (रघु० ७।१०)। दुर्निमिते=दुर्न्यस्ये, विषमं निहिते।  </description>
    </item>
    
    <item>
      <title>०९७ दुष्परि (दुस्&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/097_dushpari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/097_dushpari/</guid>
      <description>ग्रह्  ग्रह् (ग्रह उपादाने)। &amp;lsquo;लोकाधाराः श्रियो राज्ञां दुरापा दुष्परिग्रहाः&amp;rsquo; (का० नी० सा०) दुष्परिग्रहा दुःखेन वशं नेयाः।  </description>
    </item>
    
    <item>
      <title>०९८ दुष्प्र (दुस्&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/098_dushpra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/098_dushpra/</guid>
      <description>आप्  आप् (आप्लृ व्याप्तौ)। &amp;lsquo;असंयतात्मना योगो दुष्प्राप इति मे मतिः&amp;rsquo; (गीता ६।३६)। दुष्प्रापो दुरापोऽसुलभः।  तॄ  तॄ (तॄ प्लवनतरणयोः)। &amp;lsquo;धर्मं सूक्ष्मतरं वाच्यं तत्र दुष्प्रतरं त्वया&amp;rsquo; (भा० शां० १९।७)। दुष्प्रतरं दुस्तरम्। दुरवगमं वा।  दा  दा (डुदाञ् दाने)। &amp;lsquo;अद्य भीताः पलायन्तु दुष्प्रदास्ते दिशो दश&amp;rsquo; (रा० २।१०६।२९)। दुष्प्रदाः कष्टदाः।  धृष्  धृष् (धृष प्रसहने)। &amp;lsquo;सा दुष्प्रधर्षा हिंस्रैः&amp;rsquo; (रघु० २।२७)। अनास्कन्द्या अनाक्रम्या।  वृत्  वृत् (वृतु वर्तने)। &amp;lsquo;तेषां शूर्पणखैवैका दुष्प्रवृत्तिहराऽभवत्&amp;rsquo; (रघु० १२।५१)। तेषां खरादीनां हतानां दुष्प्रवृत्तिरनिष्टा दुःखदा प्रवृत्तिर्वार्ता।  </description>
    </item>
    
    <item>
      <title>०९९ दुः सम् (दुस्&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/099_duH-sam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/099_duH-sam/</guid>
      <description>चर्  चर् (चर गतिभक्षणयोः)। &amp;lsquo;दुःसंचारासु नगरवीथीषु&amp;rsquo; (पञ्चत० १।१७३)। दुःखं संचरणं परिक्रमणं गतागतं यत्र तासु।  धा  धा (डुधाञ् धारणपोषणयोः) &amp;lsquo;मृद्घटवत्सुखभेद्यो दुस्सन्धानश्च दुर्जनो भवति&amp;rsquo; (पञ्चत०)। सन्धानं संयोजनम्।  स्था  स्था (ष्ठा गतिनिवृत्तौ)। &amp;lsquo;सन्ति दुःसंस्थिताः कुब्जे वक्राः परमपापिकाः&amp;rsquo; (रा० २।९।४०)। दुःसंस्थिताः=दुःसंस्थावयवसंनिवेशाः, दुःसंस्थाना दुराकृतयः।  </description>
    </item>
    
    <item>
      <title>१०० वि</title>
      <link>https://vishvAsa.github.io/sanskrit/koshaH/upasargArtha-chandrikA/100_vi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/100_vi/</guid>
      <description>अञ्च्  अञ्च् (अञ्चु गतिपूजनयोः)। &amp;lsquo;मायाभिरश्विना युवं वृक्षं स च वि चाचथः&amp;rsquo; (ऋ० ५।७८।६)। कृतनलोपोञ्चतिरेवात्र धातुर्न तु धात्वन्तरम्। व्यचथः=विभुज्य (भुग्नं कृत्वा) भङ्क्थः। &amp;lsquo;अग्ने व्यचस्व रोदसी उरूची&amp;rsquo; (अथर्व० ३।३।१)। व्यचस्व=प्रथय, विस्तृणीहि। सहस्रधारं शतधारमुत्समक्षितं व्यच्यमानं सलिलस्य पृष्ठे (अथर्व० १८।४।३६)। व्यच्यमानम्=विव्रिमाणमुद्घाट्यमानम्।  अज्  अज् (अज गतिक्षेपणयोः)। &amp;lsquo;व्यजति वातोऽनेन विक्षिप्यते वा व्यजनम्&amp;rsquo; (अमरोद्घाटने स्वामी)। &amp;lsquo;वि यदज्राँ अजथ नाव ईं यथा&amp;rsquo; (ऋ० ५।५४।४)। व्यजथ=कृषथ। पृथग्वा कर्षथ।  अञ्ज्  अञ्ज् (अञ्जू व्यक्तिम्रक्षणकान्तिगतिषु)। &amp;lsquo;अञ्जते व्यञ्जते क्रतुं रिहन्ति लघुनाऽभ्यञ्जते&amp;rsquo; (अथर्व० १८।३।१८)। व्यञ्जते=व्यञ्जन्ति। लौकिकादञ्जनादन्येन प्रकारेगाञ्जन्तीत्यर्थः। तथा च तैत्तिरीयिण आमनन्ति&amp;ndash;दक्षिणं पूर्वमाङ्क्ते। सव्यं हि पूर्वं मनुष्या आञ्जत&amp;rsquo; (तै० सं० ६।१।१।६) इति। &amp;lsquo;शुभ्रा (मरुतः) व्यञ्जत श्रिये&amp;rsquo; (ऋ० ८।७।२५)। व्यञ्जत=प्राकाशन्त, अदीप्यन्त। &amp;lsquo;जिह्वा कथं ते हृदयं व्यनक्ति&amp;rsquo; (भा० सभा० ६४।२)। व्यनक्ति, व्यक्ती करोति, विवृणोति, प्रत्यक्षयति। &amp;lsquo;दैवमानुषयोरद्य व्यक्ता व्यक्तिर्भविष्यति&amp;rsquo; (रा० २।२३।१८)। व्यक्तिर्भेदः, प्रबलदुर्बलविवेक इत्यर्थः। &amp;lsquo;लग्नोऽग्निश्चामरेषु प्रकामं व्यज्यते न स्म सैन्यैः&amp;rsquo; (शिशु० १८।३४)। न व्यज्यते स्म न विविच्यते स्म, न विविच्य ज्ञायते स्म। &amp;lsquo;विक्रमेण च वाक्यैश्च व्यक्तिं वां नोपलक्षये&amp;rsquo; (रा० ४।१२।३१)। व्यक्तिर्भेदः। &amp;lsquo;व्यक्तिं भजन्त्यापगाः&amp;rsquo; (शा० ७।८)। व्यक्तिं भजन्ति दृश्यतां यान्ति, स्फुटदर्शनतां गच्छन्ति। &amp;lsquo;व्यञ्जनमात्रं तत्तस्याभिधानस्य भवति&amp;rsquo; (नि० ७।१३)। व्यञ्जनं विशेषणम्।  अद्  अद् (अद भक्षणे)। &amp;lsquo;मूषो न शिश्ना व्यदन्ति माध्यः&amp;rsquo; (ऋ० १।१०५।८)। व्यदन्ति=अवकृन्तन्ति अवलुम्पन्ति।  अश्  अश् (अशू व्याप्तौ)। &amp;lsquo;इमां व्यष्टिं व्याश्नुत&amp;rsquo; (श० ब्रा० १०।२।४।८)। व्यष्टिः=आप्तिः, समृद्धिः, साफल्यम्। &amp;lsquo;प्रजापतिरकामयत सर्वा व्यष्टीर्व्यश्नुवीय&amp;rsquo; (श० ब्रा० १३।४।१।१)। सर्वा व्यष्टीः=सर्वानर्थान्। &amp;lsquo;यदेव हूयमानस्य व्यश्नुते&amp;rsquo; (श० ब्रा० २।२।४।१७)। व्यश्नुते=शिष्यते=उर्वरितं भवति। &amp;lsquo;प्रतापस्तस्य भानोश्च युगपद् व्यानशे दिशः&amp;rsquo; (रघु० ४।१५)। व्यानशे=व्याप। &amp;lsquo;ते तं व्याशिषत&amp;rsquo; (भट्टि० १५।४३)। व्याप्तवन्तः=परिगतवन्तः, परिवेष्टितवन्त इत्यर्थः। &amp;lsquo;स एतेनैकशतविधेनात्मनेमां जितिं जयतीमां व्यष्टिं व्यश्नुते&amp;rsquo; (श० ब्रा० १०।१।९।८)। व्यष्टिः फलं साफल्यम्।  अश्  अश् (अश भोजने)। &amp;lsquo;अन्ना यदिन्द्रः प्रथमा व्याश&amp;rsquo; (ऋ० ३।३६।८)। व्याश=आश=बुभुजे। &amp;lsquo;पाटामिन्द्रो व्याश्नात्&amp;rsquo; (अथर्व० २।२७।४)। व्याश्नात्=अभुङ्क्त। विशब्द उभयत्रार्थस्य विशेषको न।  अंस्  अंस् (अंस विभाजने) अयं नित्यं विपूर्वः। &amp;lsquo;यदाश्रौषं देवराजेन दत्तां दिव्यां शक्तिं व्यंसितां माधवेन&amp;rsquo; (भा० आदि० १।१९९)। व्यंसितां व्यर्थीकृताम् इति नील०। &amp;lsquo;व्यंसयामास तं तस्य प्रहारं भीमविक्रमः&amp;rsquo; (भा० वन० १६१।६७)। उक्तोऽर्थः।  अस्  अस् (असु क्षेपे)। &amp;lsquo;व्यस्यै मित्रावरुणौ हृदश्चित्तान्यस्यतम्&amp;rsquo; (अथर्व० ३।२५।६)। व्यस्यतम्=विक्षिपतम्। अस्यै इति षष्ठ्यर्थे चतुर्थी। &amp;lsquo;संरोधादायुषस्त्वेते व्यस्यन्ते द्वापरे युगे&amp;rsquo; (भा० शां० २३८।१४)। व्यस्यन्ते=विभज्यन्ते शक्तिर्व्यसनम्। &amp;lsquo;व्यस्यत्येनं श्रेयस इति&amp;rsquo; (यो० सू० २।५४ भाष्ये), कौ० ८।१।१।२७)। व्यस्यति विभजति, पृथक् करोतीत्यर्थः। &amp;lsquo;विव्यास वेदान् यस्मात्&amp;rsquo; (भा० आदि० ६३।८८)। अत्र विशब्दस्य दुरुक्त्या नार्थः। पुच्छं व्यस्यति विपुच्छयते (काशिका)। &amp;lsquo;व्यस्तरात्रिन्दिवस्य ते&amp;rsquo; ( ) विभक्ताहोरात्रस्येत्यर्थः। &amp;lsquo;तदस्ति किं व्यस्तमपि त्रिलोचने&amp;rsquo; (कु० ५।७२)। व्यस्तमेषामन्यतममेकम् इत्यर्थः। &amp;lsquo;…सामादिभिरुपक्रमैः…। व्यस्तैश्च समस्तैश्च…&amp;rsquo; (मनु० ७।१५९)॥ एकैकशः सामस्त्येन वा। &amp;lsquo;व्यस्यन् विश्वा अनिरा अमीवाः&amp;rsquo; (वा० सं० ११।४७)। विक्षिपन्, परासुवन्नित्यर्थः। &amp;lsquo;व्यस्यन्बाणसहस्राणि योधेषु च गजेषु च&amp;rsquo; (भा० द्रोण० ५२।२८)। व्यस्यन्=निरस्यन्। &amp;lsquo;आयुर्वेदं भरद्वाजात्प्राप्य स भिषजां क्रियाम्। तमष्टधा पुनर्व्यस्य शिष्येभ्यः प्रत्यपादयत्&amp;rsquo; (हरि० १।२९।२७)॥ व्यस्य=विभज्य। &amp;lsquo;तामरसव्यासव्यसनिनि सहस्ररश्मौ&amp;rsquo; (हर्ष० १)। तामरसव्यासः=पङ्कजविकासः सरसिजव्याकोचः। व्यसनं विपदि भ्रंश इत्यमरः। &amp;lsquo;भाण्डं व्यसनमागच्छेद् यदि वाहकदोषतः।&amp;rsquo; (याज्ञ० २।१९७ इत्यत्र मिताक्षरायामुद्धृतं नारदवचनम्)। व्यसनं भ्रंशम्। &amp;lsquo;व्यस्यत्येनं श्रेयस इति व्यसनम्&amp;rsquo; (कौ० अ० ८।१।४)। &amp;lsquo;अथ सपत्नानिन्द्राग्नी मे विषूचीनान् व्यस्यताम्&amp;rsquo; (तै० सं० १।१।१३)। व्यस्यताम् विक्षिपताम्, पराणुदताम्। &amp;lsquo;व्यास इन्द्रः पृतनाः स्वोजाः&amp;rsquo; (ऋ० ७।२०।३)। व्यास विचिक्षेप। व्यस्यन् विश्वा अमतीररातीः&amp;rsquo; (तै० सं० ५।१।५)। उक्तोऽर्थः। &amp;lsquo;अश्मन्मयानि नहना व्यस्यन्&amp;rsquo; (अथर्व० २०।९१।३)। व्यस्यन् विस्रंसयन्, शिथिलानि कुर्वन्। &amp;lsquo;व्यस्ते त्वप्रगुणाकुलौ&amp;rsquo; (इत्यमरः)। व्यस्यते विपर्यस्यते स्मेति स्वामी। &amp;lsquo;व्यस्तमिव वा यज्ञस्य यद् इडा&amp;rsquo; (तै० सं० १।७।१।४)। व्यस्तं विच्छेदः। &amp;lsquo;व्यस्येवाक्ष्यौ भाषेत&amp;rsquo; (तै० ब्रा० २।३।९।९)। विकास्येव चक्षुषी, हर्षविकसिते कृत्वा। &amp;lsquo;आर्येण मम मान्धात्रा व्यसनं घोरमीप्सितम्&amp;rsquo; (रा० ४।१८।३३)। व्यसनं दण्डनम्। &amp;lsquo;आङो दो व्यसनक्रियस्य&amp;rsquo; (पा० १।३।२० सूत्रे वार्तिकम्)। व्यसनं विभागः, विकासनमित्यर्थः।  आप्  आप् (आप्लृ व्याप्तौ)। &amp;lsquo;तत्तु स्यादाप्रपदीनं व्याप्नोत्याप्रपदं हि यत्&amp;rsquo; (अमरः)। व्याप्नोति प्राप्नोति। &amp;lsquo;तस्यावयवभूतैस्तु व्याप्तं सर्वमिदं जगत्&amp;rsquo; (श्वेता० उ० ४।१०)। व्याप्तमाक्रान्तम्। &amp;lsquo;वृत्रेण पृथिवी व्याप्ता पुराकिल&amp;rsquo; (भा० आश्व ११।७)। स्वाधिकारे कृता। &amp;lsquo;अपरं मे प्रिया मृता, गृहं चान्येन व्याप्तम्&amp;rsquo; (पञ्चत०)। परिगृहीतं स्वीकृतं स्वायत्तीकृतम् इत्याह। &amp;lsquo;किं व्याप्यं किमपोहितम्&amp;rsquo; (प्रबोध०)। व्याप्तमाक्रान्तम्। अपोहितं दूरीकृतम्। &amp;lsquo;राद्धिः प्राप्तिः समाप्तिर्व्याप्तिः&amp;rsquo; (अथर्व० ११।९।२२)। व्याप्तिर्विविधाऽऽप्तिः।  इ  इ (इण् गतौ)। &amp;lsquo;तस्मिन्निदं सं च वि चौति सर्वम्&amp;rsquo; (वा० सं० ३२।८)। &amp;lsquo;व्येति सृष्टिकाले निर्गच्छति&amp;rsquo; (महीधरः)। &amp;lsquo;वि द्यामेषि रजस्पृथ्वहा&amp;rsquo; (ऋ० १।५०।७)। &amp;lsquo;उर्वन्तरिक्षं वीहि&amp;rsquo; (वा० सं० ११।१५)। &amp;lsquo;वज्रेण यजमानस्य प्राणान् वीयात्&amp;rsquo; (ऐ० ब्रा० २।२१)। वीयात्=पृथक् कुर्यात्। &amp;lsquo;वि श्लोक एति पथ्येव सूरिः&amp;rsquo; (अथर्व० १८।३।३९)। स्तुतिस्तोमो विशेषेण गच्छति पथ्येन विद्वानिवेत्याह। &amp;lsquo;इमौ वै लोकौ सहास्तां तौ व्यैताम्। नावर्षन्न समतपत्&amp;rsquo; (ऐ० ब्रा० ४।२७)। व्यैताम्=पृथगभूताम्। &amp;lsquo;द्यावापृथिवी व्यैताम्। वसवो रुद्रा आदित्या अनुव्यायन्&amp;rsquo; (यजुः १४।३०)। उक्तोऽर्थः। &amp;lsquo;इमौ वै लोकौ सह सन्तौ व्यैताम्&amp;rsquo; (जै० ब्रा० १।११६।१४५)। उदितपूर्व एवार्थः। &amp;lsquo;न वा एकेनाक्षरेण च्छन्दांसि वियन्ति न द्वाभ्याम्&amp;rsquo; (ऐ० ब्रा० १।६)। वियन्ति विपरिवर्तन्ते, रूपान्तरं सङ्क्रामन्ति। &amp;lsquo;ये पि ह्येते इत उत्तरं प्रत्ययाः शिष्यन्ते एतेप्येतौ कालविशेषौ न वियन्ति भूतवर्तमानौ&amp;rsquo; (पा० ३।३।३ इति सूत्रे भाष्ये)। न वियन्ति न व्यभिचरन्ति। &amp;lsquo;एतानर्थान् के चिद्वियन्ति केचिन्न वियन्ति&amp;rsquo; (भाष्ये)। &amp;lsquo;स्त्रीपुन्नपुंसकत्वानि सत्त्वगुणा एकत्वद्वित्वबहुत्वानि च, एतानर्थान्ये न वियन्ति तदव्ययम्&amp;rsquo; (पा० १।१।३८ सूत्र भा०)। उक्तोऽर्थः। &amp;lsquo;सदृशं त्रिषु लिङ्गेषु सर्वासु च विभक्तिषु। वचनेषु च सवेषु यन्न व्येति तदव्ययम्&amp;rsquo; (गो० ब्रा० )। न व्येति न परिवर्तते। &amp;lsquo;व्यन्ये यन्तु मृत्यवः&amp;rsquo; (अथर्व० ३।११।५)। वियन्तु विमुखा यन्तु। &amp;lsquo;येन देवा न वियन्ति&amp;rsquo; (अथर्व० ३।३०।४०)। न वियन्ति विमतिं न प्राप्नुवन्ति। &amp;lsquo;नित्या यत्र महागुणाः। …न वियन्ति स्म कर्हि चित्&amp;rsquo; (भा० पु० १।१६।२९)। न वियन्ति=नापयन्ति। &amp;lsquo;व्येतु ते मनसो ज्वरः&amp;rsquo; (भा० स्वर्गा० ३।२१, वि० ४५।४१)। व्येतु=अपगच्छतु, विनश्यतु। &amp;lsquo;दृष्ट्वा वनचरान् सर्वान् कच्चित् कुर्याः शरव्ययम्&amp;rsquo; (रा० ३।९।१४)। शरव्ययः=इषुप्रयोगः। &amp;lsquo;ये चत्वारः पथयो देवयाना अन्तरा द्यावापृथिवी वियन्ति&amp;rsquo; (बौ० ध० २।६।११।१३)। वियन्ति=विविधं गच्छन्ति। &amp;lsquo;पूर्णं मे मा विगात्&amp;rsquo; (पा० गृ० २।१६)। मा नशत्, मा तिरोभूत्। &amp;lsquo;सम्भवत्यव्ययाद् व्ययम्&amp;rsquo; (मनु० १।१९)। अव्ययमनश्वरम्। व्ययं नश्वरम्। &amp;lsquo;कवेश्चित्तन्तुं मनसा वियन्तः&amp;rsquo; (ऋ० १०।५।३)। वियन्तः=विचृत्य गच्छन्तः। &amp;lsquo;ते वियती अब्रूताम्&amp;rsquo; (तै० सं० ५।२।३)। वियती वियुवती (द्यावापृथिव्यौ)। &amp;lsquo;त्वद् विश्वा सुभग सौभगान्यग्ने वियन्ति वनिनो न वयाः&amp;rsquo; (ऋ० ६।१३।१)। वियन्ति=निर्गच्छन्ति, उद्यन्ति, प्रभवन्ति। &amp;lsquo;अस्यामहं त्वयि च सम्प्रति वीतचिन्तः&amp;rsquo; (शा० ४।१३)। वीता नष्टा विगता चिन्ता यस्य सः। &amp;lsquo;न मत्तस्य (प्रतिगृह्यम्)। यदा हि तस्य मदो व्येति, अथ तं तत् तपति&amp;rsquo; (मै० सं० १।११।५)। व्येति विगच्छति, अपैति। &amp;lsquo;श्रद्धा ते मा विगात्&amp;rsquo; (जै० ब्रा० १।४१)। मा अपयासीत्। &amp;lsquo;अपेत वीत वि च सर्वतातः&amp;rsquo; (तै० सं० १।२।१।१६)। वीत परस्परं वियुक्ता गच्छत। &amp;lsquo;अत्र ह न किं चन वीयाय&amp;rsquo; (छां० उ० ४।९।३)। वीयाय विगतमभूत्, न्यूनमभूत्। &amp;lsquo;विद्यतोपि न वियन्त्यम्बुदे&amp;rsquo; (धर्मशर्मा० ५।२)। वियन्ति संचरन्ति। &amp;lsquo;वृत्रं हतमापो व्यायन्&amp;rsquo; (शां० ब्रा० १५। )। व्यायन् विभक्ताः सत्य उपर्यप्लवन्त। &amp;lsquo;पुत्रदाराप्तबन्धूनां सङ्गमः पान्थसङ्गमः। अनुदेहं वियन्त्येते स्वप्नो निद्रानुगो यथा&amp;rsquo; (भा० पु० ११।१७।५३)॥ वियन्ति पृथग्भवन्ति।  ई  ई (ईङ् गतौ)। &amp;lsquo;अध्यैष्ट यः परं ब्रह्म न व्यैष्ट सततं धृतेः&amp;rsquo; (सौन्दर० २।१२)। न व्यैष्ट न व्यचालीदित्यर्थः।  ईक्ष्  ईक्ष् (ईक्ष दर्शने)। &amp;lsquo;पृथुलोचना सहचरी यथैव ते सुभगं तथैव खलु सापि वीक्षते&amp;rsquo; (विक्रम० ४।३)।** सापि सुभगदर्शना, भवति, भव्याकृतिरस्ति।** &amp;lsquo;वीक्ष्य वेपथुमतीम्&amp;rsquo; (कु० ५।८५)। वीक्ष्य दृष्ट्वा। विशब्दो नेह विशेषकृत्। &amp;lsquo;आवव्राते वीक्षणे च क्षणेन&amp;rsquo; (शिशु० ८।३०)। वीक्षणे नयने।  ईर्  ईर् (ईर गतौ कम्पने च)। &amp;lsquo;दिवोदासाय नवतिं च नवेन्द्रः पुरो व्यैरयच्छम्बरस्य&amp;rsquo; (ऋ० २।१९।६)। व्यैरयत् व्यगमयत्। व्यध्वंसदित्यर्थः। &amp;lsquo;वि गोभिरद्रिमैरयत्&amp;rsquo; (तै० ब्रा० १।५।८।२)। व्यैरयत् विशेषेण प्रेरितवान्। &amp;lsquo;त्रेधा सहस्रं वि तदैरयेथाम्&amp;rsquo; (तै० सं० ७।१।६।२७)। तद् गवां सहस्रं विभक्तवन्तौ, विभज्य व्यवस्थापितवन्तौ प्राप्तवन्तौ। &amp;lsquo;अहं पुरो मन्दसानो व्यैरम्&amp;rsquo; (ऋ० ४।२६।३)। व्यैरं व्यक्षिपमध्वंसयम्।  उक्ष्  उक्ष् (उक्ष सेचने)। &amp;lsquo;तां व्यौक्षत्&amp;rsquo; (श० ब्रा० २।२।४।५)। व्यौक्षत्=प्रौक्षत्।  उच्छ्  उच्छ् (उच्छी विवासे)। &amp;lsquo;इयमेव सा या प्रथमा व्यौच्छत्&amp;rsquo; (अथर्व० ३।१०।४)। व्यौच्छत्=व्यभासीत्। तमोनिरसनं कृतवतीति तु सायणः। स चार्थिकोऽर्थः। &amp;lsquo;उषा नो व्युच्छतु&amp;rsquo; (अथर्व० ७।७२।१)। विवासिता प्रकाशिता भवत्विति सायणः। &amp;lsquo;उषो अद्येह सुभगे व्युच्छ&amp;rsquo; (ऋ० १।११३।७)। व्युच्छ=विभाहि। &amp;lsquo;या व्यूषुर्याश्च नूनं व्युच्छान्&amp;rsquo; (ऋ० १।१०।१३, ३।५५।१)। नूनमिदानीमायतौ वा। व्युच्छान् इति पञ्चमो लकारः। &amp;lsquo;अहा यदिन्द्र सुदिना व्युच्छान्&amp;rsquo; (ऋ० ७।३०।३)। सुदिना=सुदिनानि। अत्यन्तसंयोगे द्वितीया। &amp;lsquo;व्युष्टिरेषा परा स्त्रीणां पूर्वं भर्तुः परां गतिम्। गन्तुम्…&amp;rsquo; (भा० आदि० १५८।२२)॥ व्युष्टिः फलम्। परा व्युष्टिर्महद् भाग्यम्। स्नातानां शुचिभिस्तोयैर्गाङ्गैश्च प्रयतात्मनाम्। व्युष्टिर्भवति या पुंसां न सा क्रतुशतैरपि ( )॥ व्युष्टिः पुण्यवृद्धिः। &amp;lsquo;सेयं दानकृता ब्युष्टिरनुप्राप्ता सुखं त्वया&amp;rsquo; (भा० वन० २६१।२६)। व्युष्टिः समृद्धिः, भूतिः। ब्युष्टिः फले समृद्धौ चेति मेदिनी। &amp;lsquo;जननाद् दशरात्रे व्युष्टे&amp;rsquo; (गो० गृ० २।८।८)। व्युष्टे=अतिक्रान्ते। औपचारिकः प्रयोगः। यथा रजनी व्युष्टा इत्युक्ते प्रभातेति मुख्योऽर्थः, समाप्तेति च गोणः। &amp;lsquo;उच्यमानं न गृह्णामि तस्येयं व्युष्टिरागता&amp;rsquo; (रा० ६।१११।१९)। व्युष्टिः फलम्। &amp;lsquo;तस्यैव तपसो व्युष्ट्या प्रसादाच्च स्वयम्भुवः&amp;rsquo; (रा० ६।९२।२७)। व्युष्टिनिर्वेशः फलप्राप्तिः। &amp;lsquo;व्युष्टिं रूपेण&amp;rsquo; (तै० सं० ५।७।१९)। व्युष्टिः प्रभातम्। &amp;lsquo;एकया स्तुवतेति सप्तदश सृष्टीरुपधाय ऋतूनां पत्नीति पञ्चदश व्युष्टीरुपदधाति&amp;rsquo; (वाराहश्रौ० २।२।१।१७)। व्युष्टय इष्टकाविशेषाः।  उन्द्  उन्द् (उन्दी क्लेदने)। &amp;lsquo;आदिद् घृतेन पृथिवीं व्यूदुः&amp;rsquo; (ऋ० अथर्व० ६।२२।१)। व्यूदुः=व्युञ्दाञ्चक्रुः=आर्द्री चक्रुः।  उब्ज्  उब्ज् (उब्ज आर्जवे)। &amp;lsquo;वरुणेन समुब्जितां मित्रः प्रातर्युब्जतु&amp;rsquo; (अथर्व० ९।३।१८)। वरुणेन नामितां (संवृतां) मित्रो देवः प्रातर्विवृणोत्वित्यर्थः। शालामिति विशेष्यम्।  ऊर्णु  ऊर्णु (ऊर्णुञ् आच्छादने)। &amp;lsquo;आदिद् दामानं सवितर्व्यूर्णुषेऽनूचीना जीविता मानुषेभ्यः&amp;rsquo; (ऋ० ४।५४।२)। व्यूर्णुषे=प्रकटी करोषि। &amp;lsquo;तं व्यूर्णुवन्तु सूतवे&amp;rsquo; (अथर्व १।११।२)। विगताच्छादनं कुर्वन्तु। &amp;lsquo;वि द्यामौर्णोन्महिना विश्वचक्षाः&amp;rsquo; (वा० सं० १७।१८)। व्यौर्णोत्=आच्छादितवानित्यर्थ इत्युवटमहीधरौ। &amp;lsquo;व्यूर्ण्वती दाशुषे वार्याणि&amp;rsquo; (ऋ० ५।८०।६)। व्यूर्ण्वती=व्यूर्णुवती=विवृण्वती।  ऊह्  ऊह् (ऊह वितर्के)। &amp;lsquo;स वै स्रचौ (जुहूमुपभृतं) च व्यूहति&amp;rsquo; (श० ब्रा० १।८।३।१)। विश्लेषयति पृथक् करोति। &amp;lsquo;स ऋचौ व्यौहत्&amp;rsquo; (श० ब्रा० १०।४।२।२३)। व्यौहत्=व्यभजत्। &amp;lsquo;तद्वद् योगबलं लब्ध्वा व्यूहते विषयान् बहून्&amp;rsquo; (भा० शां० ३००।२३)। व्यूहते विक्षिपति तुच्छी करोति। &amp;lsquo;व्यूहेदेकाक्षरीभावात्पदेषूनेषु सम्पदे&amp;rsquo; (ऋ० प्राति० १७।१३)। व्यूहेत्=विगृह्णीयात्। विसंहितं कुर्यात्। &amp;lsquo;व्यूढोरस्को वृषस्कन्धः&amp;rsquo; (रघु० १।१३)। व्यूढोरस्कः=विपुलवक्षाः। &amp;lsquo;शर्कराः सिकता व्यूहेत्&amp;rsquo; (तै० सं० ५।२।६।१)। पार्थक्येन विकिरेत्, विस्तृणीयात्। &amp;lsquo;व्यूह रश्मीन्&amp;rsquo; (समूह) (वा० सं० ४०।१६)। &amp;lsquo;व्यूहध्वं वाहिनीम्&amp;rsquo; (भा० वि० ३९।८)। युद्धोचितविन्यासविशेषेण स्थापयतेत्यर्थः। &amp;lsquo;सीमन्तं व्यूहति&amp;rsquo; (आश्व० गृ० १।१२।४)। सीमन्तो यथा भवति तथा केशान्पृथक् करोति। &amp;lsquo;भवन्ति वीरस्याक्षय्या व्यूहतः समरे रिपून्&amp;rsquo; (भा० वि० ४३।१३)। व्यूहतः क्षिपतः, निरस्यतः। &amp;lsquo;व्यूहन्निव जनौघं तं शनै राजकुलं ययौ&amp;rsquo; (रा० २।५।२१)। व्यूहन् विभजन्, एकतः कुर्वन्नित्यर्थः। &amp;lsquo;व्यूह्य स्थितः किञ्चिदिवोत्तरार्धम्&amp;rsquo; (रघु० १८।५१)। व्युह्य=विस्तार्य। &amp;lsquo;व्यूह्यात्मानं चतुर्धा वै वासुदेवादिमूर्तिभिः। सृष्ट्यादीन् प्रकरोत्येष विश्रुतात्मा जनार्दनः॥&amp;rsquo; व्यूह्य=विभज्य। व्युह्येति तु युक्तम्।** &amp;lsquo;तस्मादनुष्टुभं छन्दांसि नानुव्यूहन्ति&amp;rsquo; (पञ्च० ब्रा० ६।१।११)। छन्दांसि गायत्र्यादीनि अनुष्टुभः स्थाने न प्रयुज्यन्ते न चानुष्टुप् तेषां स्थान इत्याह। &amp;lsquo;संसर्पता प्रतिघातिना द्रव्येण न व्युह्यते&amp;rsquo; (न्याभा० ४।२।२२)। व्युह्यते प्रतिहन्यते। &amp;lsquo;वाजवतीभ्यां व्यूहति&amp;rsquo; (तै० सं० १।७।४)। विश्लेषयति। &amp;lsquo;तस्य त्रेधा महिमानं व्यौहत&amp;rsquo; (तै० ब्रा० १।१।५।८)। व्यौहत व्यभजत। तादर्थ्यात्। &amp;lsquo;कटार्थेषु वीरणेषु व्युह्यमानेषु कटं करोतीति भवति&amp;rsquo; (न्याभा० २।२।६४)। व्युह्यमानेषु विन्यासविशेषेण ग्रथ्यमानेषु।  ऋध्  ऋध् (ऋधु संराद्धौ)। &amp;lsquo;यं कामयेताङ्गैरेनं व्यर्धयानीति&amp;rsquo; (ऐ० ब्रा० ३।३)। व्यृद्धिर्वियोग इति गोविन्दस्वामी।  ॠ  ॠ (ॠ गतौ)। &amp;lsquo;अलातृणो वल इन्द्र व्रजो गोः पुरा हन्तोर्भयमानो व्यार&amp;rsquo; (ऋ० ३।३०।१०)। व्यारेत्यर्तेर्विपूर्वाल्लिटि रूपम्। स्वयमेव विवृतौ बभूवेत्यर्थः।  ॠध्  ॠध् (ॠधु वृद्धौ)। &amp;lsquo;पशुभिर्व्यृध्येत्&amp;rsquo; (श० ब्रा० १३।१।३।८)। व्यृद्धो वियुक्तः स्यात्। &amp;lsquo;मिथनेन व्यृद्धः&amp;rsquo; (श० ब्रा० २।१।२।४)। &amp;lsquo;इन्द्रस्यानु व्यृद्धिं क्षत्रं सोमपीथेन व्यार्ध्यत&amp;rsquo; (श० ब्रा० १२।४।६, ऐ० ब्रा० ७।२८)। व्यार्ध्यत=व्ययुज्यत। &amp;lsquo;क्षत्रेणैनं व्यर्धयानि&amp;rsquo; (श० ब्रा० १२।४।४।४।६)। विनाकरोमि, क्षत्रादेनं सोमपीथमाच्छिनद्मि। &amp;lsquo;मा वनिं मा वाचं नो वीर्त्सीः&amp;rsquo; (अथर्व० ५।७।६)। व्यृद्धां मा चिकीर्षीरित्याह। &amp;lsquo;तदाहुः। व्यृद्धं वा एतद् यज्ञस्य&amp;rsquo; ( )। ऋद्धिहीनमित्यर्थः। विशब्दोऽभावे।  ऋष्  ऋष् (ऋषी गतौ)। &amp;lsquo;(ओषधयः) व्यृषन्तु दुरितं तीक्ष्णशृङ्ग्याः&amp;rsquo; (अथर्व० ८।७।९)। विगमयन्त्वित्यर्थः।  कच्  कच् (कच बन्धने)। &amp;lsquo;विकचकिंशुकसंहतिरुच्चकैः&amp;rsquo; (शिशु० ६।२१)। विकचा=व्याकोशा। अत्र विर्धात्वर्थविपर्यासकृत्।  कत्थ्  कत्थ् (कत्थ श्लाघायाम्)। &amp;lsquo;प्राकृता ह्यकृतात्मानो लोकेस्मिन् कुलपांसनाः निरर्थकं विकत्थन्ते यथा राम विकत्थसे&amp;rsquo; (रा० ३।३५।२१)। विकत्थन्ते आत्मानं श्लाघन्ते, आत्मानमुच्चैर्वदन्ति। &amp;lsquo;का खल्वनेन प्रार्थ्यमाना विकत्थते&amp;rsquo; (विक्रम० २)। उक्तोऽर्थः। &amp;lsquo;न चार्जुनः कलापूर्वो मम दुर्योधनस्य च। सदा भवान्फाल्गुनस्य गुणैरस्मान् विकत्थते&amp;rsquo; (भा० वि० ३९।४०)। इयं कर्णोक्तिः। विकत्थते निन्दति, अपकृष्टान् कथयति। &amp;lsquo;न पौरुषेणापि विकत्थतेऽन्यान्&amp;rsquo; (भा० उ० ३३।११३)। विकत्थते=न्यक्करोति। खलीकरोति। &amp;lsquo;विलपन्तं बहुविधं भीतं परविकत्थने&amp;rsquo; (भा० उ० ५५।२७)। परविकत्थने=परगुणाख्याने। &amp;lsquo;भवन्त्यनाप्ताः स्वे तन्त्रे प्रायः परविकत्थकाः&amp;rsquo; (चरके)। स्वं शास्त्रमजानन्तः परदूषका भवन्तीत्याह। &amp;lsquo;विकत्थयित्वा राजानं ततः प्राह&amp;rsquo; (द्रौपदी० ९।१०)। विकथयित्वा=विकत्थ्य=अवमान्य।  कथ्  कथ् (कथ वाक्यप्रबन्धे)। &amp;lsquo;देवमिवाचार्यमुपासीताऽविकथयन्&amp;rsquo; (आप० ध० १।२।६।१३)। अविकथयन्=व्यर्थां कथामकुर्वन्। कथादिभ्यष्ठक (४।४।१०२) सूत्रे विकथेति पठ्यते। व्यर्था कथा विकथा। विकथायां साधुः प्रवीणो वैकथिकः।  कम्प्  कम्प् (कपि चलने)। &amp;lsquo;स्फुरति नयनं वामो बाहुश्च मुहुर्विकम्पते&amp;rsquo; (मृच्छ० १।१३)। विकम्पते=वेपते। &amp;lsquo;स्वधर्ममपि चावेक्ष्य न विकम्पितुमर्हसि&amp;rsquo; (गीता २।३१)। विकम्पितुम्, विचलितुम्, व्यथितुम्, विह्वलितुम्। &amp;lsquo;स्वस्थानान्न विकम्पेत&amp;rsquo; (भा० वि० १०९)। न विकम्पेत=न निवर्तेत, न व्यावर्तेत। स्वं स्थानं न रहयेदित्यर्थः। &amp;lsquo;वदनं तद् वदान्याया वैदेह्या न विकम्पते&amp;rsquo; (रा० २।६०।१७)। नास्या वाक् सज्जति भाषभाणाया इत्यर्थः। &amp;lsquo;किं यासि बालकदलीव विकम्पमाना&amp;rsquo; (मृच्छ० १।२०)। विकम्पमाना=वेपथुमती।  कल्  कल् (कल गतौ संख्याने च)। &amp;lsquo;श्रयति सौख्यममुं जनता श्रिता विकलिता कलितापशतैरपि&amp;rsquo; (पारिजात० १०।२५)। विकलिताऽभिभूता, असमर्थीकृता, व्याकुला, क्षुभिता।  काङ्क्ष्  काङ्क्ष् (काक्षि वाछि काङ्क्षायाम्)। &amp;lsquo;स विकाङ्क्षन् भृशं रामम्&amp;rsquo; (रा० ३।४६।१)। अनिच्छन्नित्यर्थ इति गोविन्दराजः। &amp;lsquo;कैकेय्याः प्रियकामार्थं तदविकाङ्क्षया&amp;rsquo; (रा० २।५२।२४)। अविशङ्कयेति टीकाकारो रामः पठति। &amp;lsquo;दुःखोपायस्य मे वीर विकाङ्क्षा परिवर्तते&amp;rsquo; (भा० द्रोण० ८०।१६)। विकाङ्क्षा विसंवादः, मिथ्यात्वं विरोधः। विकाङ्क्षा विचारणाऽनिश्चय इत्यन्ये। &amp;lsquo;न मे विकाङ्क्षा जायेत त्यक्तुं त्वां पापनिश्चयाम्&amp;rsquo; (रा० २।७३।१८)। विकाङ्क्षा=इच्छाऽभावः, विचारः। &amp;lsquo;पृष्ठमारोह मे देवि न विकाङ्क्षस्व शोभने&amp;rsquo; (रा० ५।३७।२६)। न विकाङ्क्षस्व=मा ते विचारणा भूत्। ताण्ड्यब्राह्मणे (६।९।२२)। विकाङ्क्षतिः प्रतीक्षणे प्रयुक्तः। &amp;lsquo;व्युत्थानं विकाङ्क्षद्भिः कथाभिः प्रतिलोभ्यते&amp;rsquo; (भा० शां० ११।४३)। विकाङ्क्षद्भिरभीच्छद्भिः। &amp;lsquo;कैकेय्याः प्रियकामार्थं कार्यं तदविकाङ्क्षया&amp;rsquo; (रा० २।५२।२४)। इदं पुस्तके धृतपूर्वमिहार्थान्तरन्यासाय पुनर्ध्रियते। विकाङ्क्षाऽनादर इति भूषणम्।  कस्  कस् (कस गतौ)। &amp;lsquo;विकसति हि पतङ्गस्योदये पुण्डरीकम्&amp;rsquo; (मालती० १।२८)। भेदमुपैतीत्यर्थः। &amp;lsquo;निजहृदि विकसन्तः सन्ति सन्तः कियन्तः&amp;rsquo; (भर्तृ० २।७८)। हर्षवशाद् हृदयविकासं हृत्स्फातिं लभमाना इत्यर्थः। &amp;lsquo;पुरारूढे स्नेहे परिचयविकासादुपचिते&amp;rsquo; (उत्तर० ६।२८)। विकासो वृद्धिः। &amp;lsquo;चन्द्रो विकासयति कैरवचक्रवालम्&amp;rsquo; (भर्तृ० २।७३) ॥ ग्रसितस्कभितस्तभितोत्तभितचत्तविकस्त&amp;ndash; (पा० ७।२।३४) इत्यत्रच्छन्दसीडभावो निपातितः। &amp;lsquo;त्रिधा ह श्यावमश्विना विकस्तमुज्जीवस ऐरयतम्&amp;rsquo; (ऋ० १।११७।२४)। विकस्तं विदीर्णम्। &amp;lsquo;उत्तानाया हृदयं यद्विकस्तम्&amp;rsquo; (वा० सं० ११।३९)। उक्तोऽर्थः। &amp;lsquo;तालव्यान्तोप्ययमिति केचिद्&amp;ndash;बालेन्दुवक्राण्यविकाशभावात् बभुः पलाशान्यतिलोहितानि&amp;rsquo; (कु० ३।२९)। &amp;lsquo;विकाशमीयुर्जगतीशमार्गणाः&amp;rsquo; (कि० १५।५२)।  काश्  काश् (काशृ दीप्तौ)। &amp;lsquo;स तैः क्रीडन्धनुष्मद्भिर्व्योग्नि वीरो व्यकाशत&amp;rsquo; (रा० ५।४०।१०)। व्यकाशत=अभासत। &amp;lsquo;श्रेणीकृता व्यकाशन्त क्रौञ्चाः&amp;rsquo; (भा० ५।४०।१०)। &amp;lsquo;विचाकशच्चन्द्रमा नक्तमेति&amp;rsquo; (ऋ० १।२४।१०)। भूयो भूयो भासमानः। &amp;lsquo;आदित्य इव तं देशं कृत्स्नं सर्वं व्यकाशयत्&amp;rsquo; (भा० आदि० २१६।१९)। प्राकाशयदित्यर्थः।  कित्  कित् (कित निवासे रोगापनयने च)। &amp;lsquo;सा हैनमभिराधयाञ्चकार। स व्यचिकित्सज्जुहवानि मा हौषम्&amp;rsquo; (श० ब्रा० २।२।४।६)। व्यचिकित्सत्=व्यमृशत्=व्यचारयत्। &amp;lsquo;अनन्तरं क्षत्रियस्य तत्र किं विचिकित्स्यते&amp;rsquo; (भा० शां० १३०।१६)। प्रायश्चित्तादिकं किं विधीयत इत्याह। &amp;lsquo;या राजन् विचिकित्सिथाः&amp;rsquo; (भा० उ० ७३।२७) मा संशयिष्ठाः। &amp;lsquo;नूनमिति विचित्सार्थीयो भाषायाम्&amp;rsquo; (नि० १।५।१२)। विचिकित्सा विवेकपूर्वकोऽभिप्राय इति दुर्गः। &amp;lsquo;येयं प्रेते विचिकित्सा मनुष्ये अस्तीत्येके नायमस्तीति चैके&amp;rsquo; (कठोप० १।१।२०)। विचिकित्सा संशयः। &amp;lsquo;द्रव्यस्य विचिकित्सार्थं गुणदोषौ शुभाशुभौ&amp;rsquo; (भा० पु० ११।२१।३)। विचिकित्सा तत्त्वबुभत्सा। भागवतादन्यत्र दुर्लभोऽयमर्थः। &amp;lsquo;न दक्षिणा वि चिकिते न सव्या&amp;rsquo; (तै० सं० २।१।११।१७)। वि चिकिते विशेषेण जानामि। दक्षिणा=दक्षिणम्। सव्या सव्यम्। &amp;lsquo;वि वां चिकित्सदृतचिद्ध नारी&amp;rsquo; (ऋ० ४।१६।१०)। विचिकित्सत् संशयितवती सन्दिदिहे।  कुञ्च्  कुञ्च् (कुञ्च क्रुञ्च कौटिल्याल्पाभावयोः)। कर्णौ विकुञ्चयति। सङ्कोचयति। &amp;lsquo;विकुञ्च्य कर्णौ हनुमानुत्पपात&amp;rsquo; (रा० ५।५।१८)।  कुष्  कुष् (कुष निष्कर्षे)। &amp;lsquo;कोशः कुष्णातेः। विकुषितो भवति।&amp;rsquo; (नि० ५।२६) विविधं कुषितो विकुषितः। सुषिरत्वात्। &amp;lsquo;कुलं कुष्णातेः, विकुषितं भवति&amp;rsquo; (नि० ६।२२।४)। विकुषितं विस्तीर्णं ततं प्रथितम्। &amp;lsquo;शश्वदिति विचिकित्सार्थीयो भाषायाम्&amp;rsquo; (नि० १।५)। विचिकित्सा निश्चय इति महेश्वरः।  कूज्  कूज् (कूज अव्यक्ते शब्दे)। &amp;lsquo;तत्र हंसाः प्लवाः क्रौञ्चाः सारसाश्चैव राघव। वल्गुस्वरा विकूजन्ति&amp;rsquo; (रा० ३।७६।७)। नाना वाश्यन्त इत्यर्थः। विशब्दो नानार्थे।  कृ  कृ (डुकृञ् करणे)। &amp;lsquo;मनः सृष्टिं विकुरुते चोद्यमानं सिसृक्षया&amp;rsquo; (मनु० १।७५)। विकुरुते=करोति, उत्पादयति। &amp;lsquo;एकं विचक्र चमसं चतुर्धा&amp;rsquo; (ऋ० ४।३५।२)। विचक्र (यूयं)=विभेज=विभक्तं कुरुथ स्म। &amp;lsquo;स त्रेधाऽऽत्मानं व्यकुरुत&amp;rsquo; (बृ० उ० १।२।३)। व्यभजदित्यर्थः। &amp;lsquo;वि भा अकः ससृजानः पृथिव्याम्&amp;rsquo; (ऋ० ७।८।२)। व्यकः=व्यकरोत्=अप्रथयत्। &amp;lsquo;त्वष्टा वै सिक्तं रेतो विकरोति&amp;rsquo; (श० ब्रा० १।९।२।१०)। विकरोति परिणमयति। रूपान्तरमस्य करोतीत्यर्थः। पुष्णातीति त्वार्थिकोऽर्थः। &amp;lsquo;देहत्वेन परिणामो विकार इति भट्टभास्करः&amp;rsquo; (ऐ० ब्रा० २।३९)। &amp;lsquo;उभौ विनिश्चयं कृत्वा विकुर्वाते वधैषिणौ&amp;rsquo; (भा० आदि २१०)।१६)। विविधानि सिंहव्याघ्रादिरूपाणि गृह्णाते तिरोभावायेत्याह। &amp;lsquo;अष्टावक्रोऽन्वपृच्छत्तां रूपं विकुरुषे कथम्&amp;rsquo; (भा० अनु० २१।२)। विकुरुषेऽन्यत्करोषि। &amp;lsquo;सम्पूज्यमानाः पुरुषैर्विकुर्वन्ति मनो नृषु। अपास्ताश्च तथा राजन् विकुर्वन्ति तथा स्त्रियः&amp;rsquo; (भा० अनु०)॥ मनो विकुर्वन्ति=मनोऽन्यथयन्ति, अपरक्तं कुर्वन्ति। &amp;lsquo;यस्मादुद्विजते लोकः कथं तस्य भवो भवेत्। अन्तरं तस्य दृष्ट्वैव लोको विकुरुते ध्रुवम्&amp;rsquo; (भा० वन० २८।२२)॥ अपरक्तो भवति, अपकुरुते, विरोधमाचरति, शत्रूयते, द्रुह्यतीति वाऽर्थः। &amp;lsquo;रक्षिता यत्नतोपीह भर्तृष्वेता विकुर्वते&amp;rsquo; (मनु० ९।१५)। व्यभिचाराश्रयणेन भर्तृषु विक्रियां गच्छन्तीत्याह। &amp;lsquo;हीनान्यनुपकर्तॄणि प्रवृद्धानि विकुर्वते&amp;rsquo; (रघु० १७।५८)। विरुद्धं चेष्टन्ते, अपकुर्वन्तीति यावत्। &amp;lsquo;ब्रह्मदत्तो विकुर्वीत यदि&amp;rsquo; (कथा० २०।२१९)। &amp;lsquo;यस्यां पूर्वे पूर्वजना विचक्रिरे&amp;rsquo; (अथर्व० १२।१।५)। विचक्रिरे=विक्रियामापुः। विविधां विरुद्धां वा चेष्टामकुर्वन्नित्यर्थः। &amp;lsquo;यस्यां भूमौ। कालो हेतु विकुरुते स्वार्थस्तमनुवर्तते&amp;rsquo; (भा० शां० १३९।१५७)। विकुरुते=उत्पादयति। &amp;lsquo;क्रोष्टा विकुरुते स्वरान्&amp;rsquo; (पा० १।३।१५७ सूत्रवृत्तौ)। विकरुते=उत्पादयति। &amp;lsquo;यत्त्वादृशो विकुर्वीत यशस्वी लोकविश्रुतः&amp;rsquo; (भा० उ० १३४।३३)। विकारमपसरणलक्षरणमाप्नुयाद् इत्यर्थः। &amp;lsquo;अन्यथैव हि मन्यन्ते पुरुषास्तानि तानि च। अन्यथैव प्रभुस्तानि करोति विकरोति च&amp;rsquo; (भा० वन० ३०।३०)॥ &amp;lsquo;ईशित्वं च वशित्वं च लघुत्वं मनसश्च ते। विकुर्वते महात्मानः…&amp;rsquo; (भा० आश्व० ३९।१२)॥ विकुर्वते=कुर्वते। &amp;lsquo;अश्वसधर्माणो हि मनुष्याः कर्मसु नियुक्ता विकुर्वते&amp;rsquo; (कौ० अ० २।९।२७)। विकुर्वते=विचेष्टन्ते=विरुद्धं चेष्टन्ते। &amp;lsquo;यस्याः पुरो देवकृतीः क्षेत्रे यस्या विकुर्वते&amp;rsquo; (अथर्व० १२।१।४३)। &amp;lsquo;ओदनस्य पूर्णाश्छात्रा विकुर्वते&amp;rsquo; (पा० १।३।३५ सूत्रे वृत्तौ)। निष्फलं चेष्टन्त इत्यर्थः। विकुर्वते सैन्धवाः। साधुदान्ताः शोभनं वल्गन्तीत्यर्थ इति पूर्वत्र सूत्रे वृत्तिः। &amp;lsquo;अनार्य इति मामार्याः पुत्रविक्रायकं ध्रुवम्। विकरिष्यन्ति रथ्यासु सुरापं ब्राह्मणं यथा&amp;rsquo; (रा० २।१२।७८)॥ विकरिष्यन्ति=निन्दिष्यन्ति, विगर्हिष्यन्ते। &amp;lsquo;पादौ विकुरुते&amp;rsquo; (सूश्रत० १।१५।१५)। विकुरुते&amp;ndash;इतस्ततो विक्षिपति। &amp;lsquo;भुजौ दीर्घौ विकुर्वाणम्&amp;rsquo; (रा० ३।७४।१८)। प्रसारयन्तम्, वितन्वानम् इत्यर्थः। &amp;lsquo;घोरौ भुजौ विकुर्वाणम्&amp;rsquo; (रा० ३।६९।३१)। इति वा पाठः। समानोऽर्थः। &amp;lsquo;विकुर्वाणो मुनीनां च व्यचरत्स महोमिमाम्&amp;rsquo; (भा० वन० १३५।५०)। विकुर्वाणः=अपकुर्वाणः=बाधमानः=पीडयमानः। &amp;lsquo;शत्रोर्मिथत्या कृणवन्वि नृम्णम्&amp;rsquo; (ऋ० ७।४८।३)। विकृणवन्=विहिंसन्, उत्सादयन्, उज्जासयन्। &amp;lsquo;भगदत्ते विकुर्वाणे कौन्तेयः कृष्णमब्रवीत्&amp;rsquo; (भा० द्रोण० २७।२)। विकुर्वाणे=विविधाः क्रियाः कुर्वाणे। &amp;lsquo;दिव्यवस्त्रं विकुर्वाणस्त्रिगर्तान्प्रित्यमर्षणः&amp;rsquo; (भा० वि० ३३।३१)। विकुर्वाणः=प्रयुञ्जानः। &amp;lsquo;ऐन्द्रमस्त्रं विकुर्वाणमुभे चाप्यग्निमारुते&amp;rsquo; (भा० उ० १४२।६)। उक्तोऽर्थः। द्रोणपर्वण्यन्यत्रापि (५।४३, ८।४६, १९३।४०) विकुर्वाणशब्द एतदर्थकः प्रयुक्तः। &amp;lsquo;विकुर्वाणौ कथाश्चित्राः&amp;rsquo; (भा० आश्व० ५२।४)। इह नार्थो विना। वैविध्यं नानात्वं चित्रशब्देनैवोक्तम्। &amp;lsquo;अजय्या जैत्रमूहुस्तं विकुर्वाणाः स्म सैन्धवाः&amp;rsquo; (भा० द्रोण० ११२।६७)। विकुर्वाणाः=प्रहृष्यन्तः। अमरोप्याह&amp;ndash;हर्षमाणो विकुर्वाणः प्रमना हृष्टमानसः। &amp;lsquo;नेत्राभ्यां विकुर्वाणम्&amp;rsquo; (सुश्रुत० १।१२१।१८)। अन्तःक्षोभं (दौःस्थ्यम्) नेत्राभ्यामाविर्भावयन्तम् इत्यर्थः। &amp;lsquo;आकाशात्तु विकुर्वाणात्सर्वगन्धवहः शुचिः। वायुरुत्पद्यते…&amp;rsquo; (मनु० १।७६)॥ विकुर्वाणात्=विकारजनकात्। &amp;lsquo;कवचानि महार्हाणि वैदूर्यविकृतानि च&amp;rsquo; (भा० १।१४२९)॥ वैदूर्यैर्विद्रुमैरलङ्कृतानि। प्रत्युप्तविद्रुमाणीत्यर्थः। &amp;lsquo;पादुके हेमविकृते&amp;rsquo; (रा० २।११३।३३)। हेम्ना विचित्रतया कृते इत्यर्थः। &amp;lsquo;विकृतः सोमशोणितः&amp;rsquo; (हरि० १।४१।३२)। विकृतोऽभिषुतः। समासैकदेशस्यापि सोमस्य विशेषणमिदम्। &amp;lsquo;बालाश्च न प्रमीयन्ते विकृतं न च जायते&amp;rsquo; (मनु० ९।२४७)। व्यङ्गं न किं चिद्भूतमुत्पद्यत इत्याह। &amp;lsquo;विकृतं प्राप्नुयाद् वधम्&amp;rsquo; (मनु० ९।२९१)। नासाकरचरणकर्णादिभङ्गपूर्वं वधम्। &amp;lsquo;त्वं हि कर्ता विकर्ता च भूतानामिह सर्वशः&amp;rsquo; (भा० वन० २०१।२३)। विकर्ता=संहर्ता। अङ्गुलीयकं स्वर्णस्य विकृतिः (=विकारः रूपान्तरम्)। &amp;lsquo;मरणं प्रकृतिः शरीरिणां विकृतिर्जीवितमुच्यते बुधैः&amp;rsquo; (रघु० ८।८७)। प्रकृतिः स्वभावः। मरणं ध्रुवमित्यर्थः। जीवितं यादृच्छिकम्। &amp;lsquo;सावलेपमुपलिप्सिते परैरभ्युपैति विकृतिं रजस्यपि&amp;rsquo; (कि० १३।५६)। विकृतिं विकारं क्रोधलक्षणमुपैतीत्याह। &amp;lsquo;सत्त्वानामपि लक्ष्यते विकृतिमच्चित्तं भयक्रोधयोः&amp;rsquo; (शा० २।५)। विकृतिमत्=क्षुभितम् अस्वस्थम्। &amp;lsquo;श्मश्रुप्रवृद्धिजनिताननविक्रियांश्च&amp;rsquo; (रघु० १३।७१)। विक्रिया=विकारः, परिवृत्तिः। &amp;lsquo;अथ तेन निगृह्य विक्रियामभिशप्तः फलमेतदन्वभूत्&amp;rsquo; (क० ४।४१)। विक्रिया क्षोभः। &amp;lsquo;साधोः प्रकोपितस्यापि मनो नायाति विक्रियाम्&amp;rsquo; (सुभाषितम्)। &amp;lsquo;लिङ्गैर्मुदः संवृतविक्रियास्ते&amp;rsquo; (रघु० ७।३०)। संवृतविक्रिया निगूढमत्सराः। &amp;lsquo;विक्रियायै न कल्पन्ते सम्बन्धाः सदनुष्ठिताः&amp;rsquo; (कु० ६।२९)। विक्रियायै न कल्पन्ते=हानये न जायन्ते। &amp;lsquo;भ्रूविक्रियायां विरतप्रसङ्गैः&amp;rsquo; (कु० ३।४७)। भ्रूविक्रिया=भ्रूविलासः। रोमविक्रिया=रोमाञ्चः, पुलकोद्गमः। लोमहर्षः। &amp;lsquo;इत्याप्तवचनाद्रामो विनेष्यन् वर्णविक्रियाम्&amp;rsquo; (रघु० १५।४८)। वर्णविक्रिया=वर्णधर्मव्यतिक्रमः, तं विनेष्यन् अपनेष्यन्। &amp;lsquo;विकारहेतौ सति विक्रियन्ते येषां न चेतांसि त एव धीराः&amp;rsquo; (कु० १।५९)। &amp;lsquo;नेत्रवक्त्रविकारैश्च लक्ष्यतेन्तर्गतं मनः&amp;rsquo; (पञ्चत० १।४४)। विकारः परिवृत्तिः, आकारपरिवर्तनम्, रूपान्तरपरिग्रहः। &amp;lsquo;प्रमथमुखविकारैर्हासयामास गूढम्&amp;rsquo; (कु० ७।९५)। मुखविकारैर्मुखवैरूप्यैः। &amp;lsquo;विकारं खलु परमार्थतोऽज्ञात्वानारम्भः प्रतीकारस्य&amp;rsquo; (शा० ४)। विकारो रोगः। प्रतीकारश्चिकित्सा। &amp;lsquo;मूर्छन्त्यमी विकाराः प्रायेणैश्वर्यमत्तेषु&amp;rsquo; (शा० ५।१८)। विकाराश्चेतोवृत्तिपरिवृत्तयः, कृतकर्मविस्मृतिलक्षणाः। &amp;lsquo;कुतः परस्मिन् पुरुषे विकारः&amp;rsquo; (कि० १७।२३)। निर्विकारे परमात्मनि कोपरूपो विकारः कुतः। &amp;lsquo;भ्रमति भुवने कन्दर्पाज्ञा विकारि च यौवनम्&amp;rsquo; (मालती० १।१७)। विकारि कामादिविकारविधेयम्। &amp;lsquo;उत्तान एव स्वपिति पादौ विकरोति च&amp;rsquo; (अष्टाङ्ग० शारीर० ५।५८)। विकरोति नाना करोतीति हृदयबोधिकायाम्। विकरोति=व्याकरोति।  कृत्  कृत् (कृती छेदने)। &amp;lsquo;तस्मादस्य यत्रैव क्व च कुशो वा यद्वा विकृन्तति तत एव लोहितमुत्पतति&amp;rsquo; (श० ब्रा० ३।१।२।१६)। विकृन्तति ईषच् छिनत्ति। विशब्दोऽल्पीभावे। &amp;lsquo;इन्द्रो वलं रक्षितारं दुघानां करेणेव वि चकर्ता रवेण&amp;rsquo; (ऋ० १०।६७।६)। विचकर्त=खण्डशश्चकार शकलानि चकार। &amp;lsquo;वि पर्वशश्चकर्त गामिवासिः&amp;rsquo; (ऋ० १०।७९।६)। उक्तोऽर्थः। &amp;lsquo;कुञ्जरान् कुञ्जरारोहान् पदातीन् रथिनो रथान्। आप्लुत्याप्लुत्य दशनैर्नखैश्च विचकर्तिरे&amp;rsquo; (रा० ६।१९।१०)॥  कृष्  कृष् (कृष विलेखने)। &amp;lsquo;शुनं न फाला विकृषन्तु भूमिम्&amp;rsquo; (ऋ० ४।५७।८)। विकृषन्तु विशेषेण कृषन्तु। &amp;lsquo;अग्निं विक्रक्ष्यत्सु सर्वौषधं च वप्स्यत्सु&amp;rsquo; (लाट्या० श्रौ० ५।८)। &amp;lsquo;ततः शरं तु नैषादिरङ्गुलीभिर्व्यकर्षत&amp;rsquo; (भा० आदि० १३२।५९)। व्यकर्षत=आयंस्त। &amp;lsquo;यजमानं वा एतद् विकर्षन्ते यदाहवनीयात्पशुश्रपणं हरन्ति&amp;rsquo; (तै० सं० ३।१।३।२)। विकर्षन्ते प्रमुष्णन्ति, लुण्टन्ति। &amp;lsquo;एष ह वाव क्षत्रियोऽविकृष्टो यमेवंविदो याजयन्ति। अथ ह तं व्येव कर्षन्ते यथा ह वा इदं निषादाः…। वित्तमादाय द्रवन्ति&amp;rsquo; (ऐ० ब्रा० ८।११)। उक्तोऽर्थः। &amp;lsquo;कच्चिद् बलस्य भक्तं च वेतनं च यथोचितम्। सम्प्राप्तकाले दातव्यं ददासि न विकर्षसि&amp;rsquo; (भा० सभा० ५।४८)॥ न विकर्षसि=कालं नातिक्रामसि। प्राप्तकालं दानं न व्याक्षिपसि, न विलम्बयसीत्यर्थः। &amp;lsquo;यज्ञं विकृष्टमनु विक्रक्ष्ये&amp;rsquo; (श० ब्रा० ११।८।४।२)। विकृतमनु विकरिष्य इत्याह। &amp;lsquo;विकृष्टं त्वेनं स भूयो विकर्षेत&amp;rsquo; (श० ब्रा० ९।५।१।६३)। उक्तोऽर्थः। &amp;lsquo;दुर्योधनवधे यानि रोमाणि हृषितानि नः। अद्यापि न विकृष्यन्ते तानि तद्विद्धि भारत&amp;rsquo; (भा० शल्य० ६१।१६)॥ न विकृष्यन्ते=न न्यञ्चन्ति। &amp;lsquo;आरुजन् विरुजन्पार्थो ज्यां विकर्षंश्च पाणिना&amp;rsquo; (भा० द्रोण० १२७।३१)। विकर्षन्=अत्यर्थं कर्षन्। &amp;lsquo;सम्प्रकर्षन् विकर्षंश्च सेनाग्रं समलोडयत्&amp;rsquo; (भा० द्रोण० १२७।३१)। विकर्षन्=विक्षिपन्। &amp;lsquo;नैव मृत्युरनिष्टो नो निःसृतानां गृहात्स्वयम्। जलमग्निस्तथा वायुरथवापि विकर्षणम्&amp;rsquo; (भा० आश्रम० ३७।२७)॥ विकर्षणम् अनशनम्, अनाशकः। &amp;lsquo;प्रकर्षणाकर्षणयोरभ्याकर्षविकर्षणैः&amp;rsquo; (भा० आदि० १९०।२५)। विकर्षणं तिर्यक्पातनम्। &amp;lsquo;यः परमो विकर्षः सूर्याचन्द्रमसोः सा पौर्णमासी&amp;rsquo; (गो० गृ० १।५।७)। विकर्षः=विप्रकर्षः। कृष्टय इति मनुष्यनाम। &amp;lsquo;कर्मवन्तो भवन्ति। विकृष्टदेहा वा (नि०)। &amp;lsquo;ते श्रान्तवाहना दूता विकृष्टेन सता पथा&amp;rsquo; (रा० २।६८।२१)। विकृष्टेन=विप्रकृष्टेन। &amp;lsquo;विकृष्य बलवद् धनुः&amp;rsquo; (भा० वन० १६७।३३)। सज्यं शरमाकृष्येत्यर्थः। &amp;lsquo;इच्छःपक्षपुच्छाप्ययेषु चतुरङ्गुलं चतुरङ्गुलं संकर्षति विकर्षत्यन्ते (का० श्रौ० १६।८।१५)। विकर्षति विस्तारयति। &amp;lsquo;प्रेक्षागृहाणां सर्वेषां त्रिप्रकारो विधिः स्मृतः। विकृष्टश्चतुरस्रश्च त्र्यस्रश्चैव प्रयोक्तृभिः&amp;rsquo; (ना० शा० २।११ इत्यस्यानन्तरं प्रक्षिप्तम्)॥ विकृष्टो विभागेन कृष्टो दीर्घो न तु चतसृषु दिक्षु साम्येन।  कॄ  कॄ (कॄ विक्षेपे)। &amp;lsquo;व्यकीर्यत त्र्यम्बकपादमूले पुष्पोच्चयः पल्लवभङ्गभिन्नः&amp;rsquo; (कु० ३।६१)। व्यकीर्यत=व्यक्षिप्यत। &amp;lsquo;असिर्गात्रं गात्रं सपदि लवशस्ते विकिरतु&amp;rsquo; (मालती० ५।३४)। खण्डयत्वित्यर्थः। &amp;lsquo;एतद् यो वेद निहितं गुहायां सोऽविद्याग्रन्थिं विकिरतीह सौम्य&amp;rsquo; (मुण्डोप० २।१।१०)। विकिरति=विस्रंसयति=भिनत्ति। &amp;lsquo;विकिरति मुहुः श्वासान्&amp;rsquo; (गी० गो० ५।१६)। विकिरति=विसृजति, मुञ्चति। &amp;lsquo;तिलैश्च विकिरेन्महीम्&amp;rsquo; (मनु० ३।२३४)। श्राद्धभूमौ तिलान् विकिरेत् विक्षिपेत्। &amp;lsquo;वसूनि तोयं घनवद् व्यकारीत्&amp;rsquo; (भट्टि० १।३)। व्यक्षैप्सीत्, अदादित्यर्थः। &amp;lsquo;अवकरनिकरं विकिरति तत् किं कृकवाकुरिव हंसः&amp;rsquo; (भर्तृ०)। विकिरति=अपस्किरते=आलिखति। &amp;lsquo;उच्छिष्टं भागधेयं स्याद् दर्भेषु विकिरश्च यः&amp;rsquo; (मनु० ३।२४५)। विकिरः=विकीर्णः। &amp;lsquo;विकीर्णमूर्धजा&amp;rsquo; (कु० ४।४)। पर्याकुलशिरोरुहा। &amp;lsquo;बहुधा विकीर्णध्वजः&amp;rsquo; (रा० ३।३४।२५)। विकीर्णः=विदीर्णः। &amp;lsquo;विष्किरः शकुनिर्विकिरो वा&amp;rsquo; (पा० ६।१।१५०)। &amp;lsquo;सर्वे शकुनयो भक्ष्या विष्किराः कुक्कुटादृते&amp;rsquo; (काशिका)। &amp;lsquo;कुक्कुटो विकिराणाम्&amp;rsquo; (आप० ध० १।१७।२२)। पादाभ्यां विकीर्य कीटधान्यादि ये भक्षयन्ति ते मयूरादयो विकिरा इत्युज्ज्वलायां हरदत्तः। &amp;lsquo;मरुदवनिरुहां रजो वधूभ्यः समुपहरन् विचकार कोरकाणि&amp;rsquo; (शिशु० ७।२६)। विचकार विकासयामास। &amp;lsquo;पुप्लुवे कपिशार्दूलो विकिरन्निव रोदसी&amp;rsquo; (रा० ५।१।६९)। विकिरन्=विक्षिपन्, वियुवन्।  क्लृप्  क्लृप् (कृपू सामर्थ्य )। &amp;lsquo;मुखस्य वर्णो न विकल्पतेऽस्य&amp;rsquo; (भा० वन ० १७।६)। न विकल्पते=नान्यथा भवति, न भिद्यते। &amp;lsquo;काचो मणिर्मणिः काचो येषां बुद्धिर्विकल्पते&amp;rsquo; (पञ्चत० १।८७)। विकल्पते=विपर्यस्यति, विपर्येति। &amp;lsquo;अथेदमधराच्यं करम्भेण विकल्पते&amp;rsquo; (अथर्व० ४।७।२)। विगतसामर्थ्यं भवतीति सायणः। &amp;lsquo;नीवारा व्रीहिभिर्विकल्पेरन्नेकार्थत्वात्&amp;rsquo; (का० श्रौ० १।४।२ सूत्रविवरणे)। नीवारा वा प्रयुज्यन्तां व्रीहयो वेति नैयत्यं नास्ति। &amp;lsquo;कथंचिन्न विकल्पन्ते विद्वद्भिश्चिन्तिता नयाः&amp;rsquo; (पञ्चत० १।३८५)। न विकल्पन्ते=न सन्देहविषयतां यान्ति। &amp;lsquo;तेनोणादीनां परत्वं न विकल्पते&amp;rsquo; (विकल्प्यते) (पा० ३।१।२ सूत्रवृत्तौ)। &amp;lsquo;आदिष्टो न विकल्पेत&amp;rsquo; (हितोप० २?</description>
    </item>
    
    <item>
      <title>१०१ व्यति (वि&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/101_vyati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/101_vyati/</guid>
      <description>अस्  अस् (असु क्षेपे)। &amp;lsquo;न च व्यत्यसनीयानि&amp;rsquo; (वस्त्राणि निर्णेजकेन) (याज्ञ० २।२३८ इत्यत्र मिताक्षरा)। न व्यत्यासं विपर्ययं नेतव्यानीत्याह। वाससामन्यदीयानां परकीयैर्वासोभिर्निर्हरणमिह वस्त्रव्यत्यास उक्तः। न च वासांसि वासोभिर्निहरेदिति मनुवचनम् (८।३९६)। अन्यदीयवाससामन्यस्मै परिधानार्थं दानमपि निर्हरणं भवति। &amp;lsquo;व्यत्यस्तपाणिना कार्यमुपसङ्ग्रहणं गुरोः&amp;rsquo; (मनु० २।७२)। व्यत्यस्तपाणिनेति शिष्यविशेषणम्। अपसव्यस्योपरि सव्यं निधाय हस्तं गुरुपादौ गृह्णीयादित्याह। उवथ्यभारद्वजौ व्यत्यस्य भार्ये जग्मतुरित्यापस्तम्बधर्मसूत्रे २।१३।६ उज्ज्वलायां हरदत्तः। व्यत्यस्य विपर्ययं कृत्वा। उचथ्यस्य भार्यां भारद्वाजो जगाम, उचथ्यश्च भारद्वाजस्येति विपर्ययो व्यत्यासः। &amp;lsquo;माता व्यत्यस्य देवेन दुहित्रे स्वं चरु ददौ&amp;rsquo; (हरि० १।२७।२५)। व्यत्यस्य विपर्यस्य विपरीतं विभज्य, परिवर्त्येत्यर्थः।  इण्  इण् (इण् गतौ)। &amp;lsquo;यं यं व्यतीयाय पतिंवरा सा&amp;rsquo; (रघु० ६।६७)। व्यतीयाय=अतिक्रम्याग्रतोऽगच्छत्। &amp;lsquo;नृपं तं… सा व्यत्यगादन्यवधूर्भवित्री। महीधरं मार्गवशादुपेतं स्रोतोवहा सागरगामिनीव&amp;rsquo; (रघु० ६।५२)। व्यत्यगात् अतीत्य गता। &amp;lsquo;पञ्चैव वर्षाणि तथा व्यतीयुरधीपतां जपतां जुह्वतां च&amp;rsquo; (भा० वन० ५०१२)। &amp;lsquo;रेखामात्रमपिक्षुण्णादा मनोर्वत्मनः परम्। न व्यतीयुः प्रजास्तस्य नियन्तुर्नेमिवृत्तयः&amp;rsquo; (रघु० १।१७)॥ रेखामात्रमपि परं नातिक्रान्तवत्य इत्याह। &amp;lsquo;अस्य वर्षस्य शेषं चेद् व्यतीयुरिह पाण्डवाः&amp;rsquo; (भा० वि० २६।४)। व्यतीयुर्गमयेयुः क्षपयेयुः। &amp;lsquo;यो व्यतीयाद् युधि श्रेष्ठमपि चक्रधरं स्वयम्&amp;rsquo; (भा० आदि० १६२।१७)। व्यतीयात् लङ्घयेत्, अभिभवेत्, विजयेत। &amp;lsquo;ततो रथाभ्यां रथिनौ व्यतीयतुरमर्षणौ&amp;rsquo; (भा० वि० ३२।२६) व्यतीयतुः=अवतेरतुः। &amp;lsquo;व्यतीतस्य ते धर्मात्&amp;rsquo; (रा० ४।१७।३२)। व्यतीतस्य विचलितस्य प्रच्युतस्य भ्रष्टस्य। &amp;lsquo;व्यतियतामपि तद्वः&amp;rsquo; (नै० ५।१३)। व्यतियतामतिक्रामतामुपेक्षमाणानां परिहरताम्। &amp;lsquo;व्यतीत्य न हि शीतांशुं चन्द्रिका स्थातुमर्हति&amp;rsquo; (अवदा० विश्वन्तर० ९९)। व्यतीत्य, अतिक्रम्य, अतिहाय, विरहय्य। &amp;lsquo;दैवयोगात् क्षणे तस्मिन्नूर्मिकाव्यत्ययोऽभवत्&amp;rsquo; (राज० ७।८०३)। व्यत्ययो व्यत्यासः। दित्सितेऽङगुलीयके दातव्येऽदित्सितमदीयतेत्यर्थः।  कॄ  कॄ (कॄ विक्षेपे)। &amp;lsquo;महान्व्यतिकरो रौद्रो योधानामन्वपद्यत&amp;rsquo; (भा० कर्ण० २४।७४)। व्यतिकरः समागमः। &amp;lsquo;तीर्थे तोयव्यतिकरभवे जह्नुकन्यासरय्वोः&amp;rsquo; (रघु० ८।९५)। तोयव्यतिकरोऽपां संमिश्रणम्। &amp;lsquo;रुद्रणेदमुमाकृतव्यतिकरे स्वाङ्गे विभक्तं द्विधा&amp;rsquo; (माल० १।४)। व्यतिकरः सम्पर्कः। &amp;lsquo;चतुर्णां यत्र वर्णानां धर्मव्यतिकरो भवेत्&amp;rsquo; (भा० शां० २८७।३७)। व्यतिकरः संकरः। &amp;lsquo;यथा वज्रेण वै दीर्णं पर्वतस्य महच्छिरः। व्यतिकीर्णाः प्रदृश्यन्ते तथा सूता महीतले&amp;rsquo; (भा० वि० २४।२)॥ व्यतिकीर्णा विकीर्णा विक्षिप्ताः।  क्रम्  क्रम् (क्रमु पादविक्षेपे)। &amp;lsquo;तदन्तःपुरमासाद्य व्यतिचक्राम तं जनम्&amp;rsquo; (रा० २।१४।२९)। व्यतिचक्राम=अतीत्य जगाम। अतिपूर्वः क्रमिर्यमर्थमाह तमेव व्यतिपूर्वः। शब्दोपजनो नार्थोपजनः। तस्यां वसन्त्यां वर्षाणि पञ्च पञ्च च राघव। विश्वामित्राश्रमे राम सुखेन व्यतिचक्रमुः ॥ व्यतीयुरित्यर्थः। इहाकर्म्मको व्यतिक्रमिः। &amp;lsquo;पुराणि च व्यतिक्रामन् राष्ट्राणि विविधानि च&amp;rsquo; (भा० उ० ८४।१६)। व्यतिक्रामन् अतिलङ्घमानः। &amp;lsquo;व्यतिक्रमं न वेत्स्यामि&amp;rsquo; (रा० २।२७।२१)। व्यतिक्रमोऽत्ययः। (वर्षशतस्य वर्षसहस्रस्य वा)। &amp;lsquo;स्वरव्यञ्जनव्यतिक्रमे तत्कालप्रसङ्गः&amp;rsquo; (स्थानेन्तरतमः १।१।५० इत्यत्र वार्त्तिकम्)। व्यतिक्रमः परिवृत्तिः। &amp;lsquo;को रामस्य व्यतिक्रमः&amp;rsquo; (रा० ३।३९।२४)। व्यतिक्रमो दोषः। &amp;lsquo;एवं पूर्वैर्गतो मार्गः पितृपैतामहो ध्रुवः। तमापन्नः कथं शोचेद् यस्य नास्ति व्यतिक्रमः&amp;rsquo; (रा० २।१०५।२९)॥ व्यतिक्रमः=लङ्घनं परिहारः। &amp;lsquo;गुणान्विताय दातव्यं नास्ति मूर्खे व्यतिक्रमः&amp;rsquo; (गो० स्मृ० २।६८)। व्यतिक्रमोऽतिक्रमदोषः।  क्षिप्  क्षिप् (क्षिप प्रेरणे)। &amp;lsquo;आय नार्ययोर्व्यतिक्षेपे कर्मणः साम्यम्&amp;rsquo; (गौ० ध० २।१।६९)। व्यतिक्षेपो व्यत्यासः, कर्मव्यतिहारः।  गम्  गम् (गम्लृ गतौ)। &amp;lsquo;कथमर्जुन कालोऽयं स्वर्गे व्यतिगतस्तव&amp;rsquo; (भा० वन० ११९३७)। व्यतिगतोऽतिक्रा तोऽतीतः।  तन्  तन् (तनु विस्तारे)। &amp;lsquo;वियति व्यत्यतन्वातां मूर्ती हरिपयोनिधी&amp;rsquo; (भट्टि० ८।३)। व्यतिविस्तारितवन्तौ। स्पर्धयेति गम्यते। अत्र यथाकथंचित्कर्मव्यतिहारो व्याख्येयः।  तॄ  तॄ (तॄ प्लवनतरणयोः)। &amp;lsquo;यदा ते मोहकलिलं बुद्धिर्व्यतितरिष्यति&amp;rsquo; (गीता २।५२)। उत्तरिष्यतीत्यर्थः।  पठ्  पठ् (पठ व्यक्तायां वाचि)। &amp;lsquo;कर्तरि कर्मव्यतिहारे&amp;rsquo; (१।३।१५) इत्यत्र प्रतिषेधे हसादीनामिति वार्त्तिकोदाहरणे व्यतिपठन्तीति वृत्तौ स्थितम्। तत्र परस्परं पठन्तीत्यर्थः।  पत्  पत् (पत्लृ गतौ)। &amp;lsquo;व्यतीपातादिसर्वदोषाभिषङ्गरहितेऽहनि&amp;rsquo; (हर्ष० चतुर्थ उच्छ्वासे)। गगने हिमकरार्कौ युगपत्स्यातां यदैकमार्गस्थौ। भगणार्धेऽर्कश्च यदा शशी स भवेद् व्यतीपातः॥ इति लाटाचार्य इति तत्र शङ्करमिश्रोपस्कारः। &amp;lsquo;व्यतीपातो गजच्छाया ग्रहणं चन्द्रसूर्ययोः&amp;rsquo; (याज्ञ० १।२१८)। व्यतीपातो विष्कम्भादिसप्तविंशतियोगान्तर्गतसप्तदशो योग इति मिताक्षरा।  भू  भू (भू सत्तायाम्)। &amp;lsquo;व्यतिभवतेऽर्कमिन्दुः&amp;rsquo; (बोपदेवः)। सूर्येण स्पर्धते चन्द्रः, तमभिभवितुमीहत इत्यर्थः।  या  या (या प्रापणे, प्रापणमिह गतिः)। &amp;lsquo;वि वारमव्यं समयाति याति&amp;rsquo; (ऋ० ९।९७।५६)। व्यतियाति=अतिविध्यति। &amp;lsquo;दिवसाः सुभगाः पुण्यास्त्वरिता व्यतियान्ति नः&amp;rsquo; (रा० ३।२२।१०)। अतिक्रामन्तीत्याह।  यु  यु (यु मिश्रणामिश्रणयोः)। &amp;lsquo;अन्योन्यं स्म व्यतियुतः शब्दाशब्दैस्तु भीषणान्&amp;rsquo; (भट्टि० ८।६)। व्यतियुतः=मिश्रयतः। अन्योन्यम् अन्योऽन्यस्य।  रिच्  रिच् (रिचिर् विरेचने)। &amp;lsquo;ससस्यानां च सीमानां न लक्ष्मीर्व्यतिरिच्यते&amp;rsquo; (हरि० २।१०।२८)। न व्यतिरिच्यते (अन्योऽन्यस्य) नातिशेते। &amp;lsquo;स्तुतिभ्यो ब्यतिरिच्यन्ते दूरेण चरितानि ते&amp;rsquo; (रघु० १०।३१)। सुदूरमतिक्रामन्ति। निःशेषेण स्तोतुं न शक्यन्त इत्यर्थः। न मत्तो व्यतिरिच्यते। न मद् भिद्यत इत्यर्थः। &amp;lsquo;कृत्स्नं विकारजातं सत्त्वरजस्तमांसि न व्यतिरिच्यन्ते&amp;rsquo; (सुश्रुत० १।९०।६)। विकारजातात्पृथग्भूत्वा न वर्तन्ते, किन्तर्हि सहैव वर्तन्त इत्याह। &amp;lsquo;अत्र द्वितीयार्धव्यतिरेकेण द्वितीयपादस्यैवार्थ इति पुनरुक्तता&amp;rsquo; (सा० द० ७।११-१२ इत्यत्रोदाहरणम्)। व्यतिरेको वैपरीत्यम्।  वृत्  वृत् (वृतु वर्तने)। &amp;lsquo;सा रात्रिर्व्यत्यवर्तत&amp;rsquo; (भा० ३।१६७२२)। अत्यक्रामत् अत्यैत्।  सञ्ज्  सञ्ज् (षञ्ज सङगे)। &amp;lsquo;व्यतिषजति पदार्थानान्तर: कोपि हेतुः&amp;rsquo; (उत्तर० ६।१२)। व्यतिषजति सम्बध्नाति, संयुनक्ति। &amp;lsquo;इमांश्च तल्लोकानेताश्च देवता। व्यतिषजति&amp;rsquo; (श० ब्रा० ६।३।३।१६)। उक्तोऽर्थः। &amp;lsquo;व्यतिषजेद्याज्यानुवाक्याः&amp;rsquo; (ऐ० ब्रा० १।११)। व्यतिषङ्गो व्यत्यासः। याः प्रायणीयस्य पुरोऽनुवाक्यास्ता उदयनीयस्य याज्याः कुर्यात् इति मूल एद व्यतिषङ्गस्वरूपमुक्तम्। तेषां काष्ठमयं पाशकं पादे व्यतिषज्यते तदुच्यते शृङ्खलमिति शृङ्खलमस्य बन्धनं करभे ५।२।७९ सूत्रे वृत्तौ। व्यतिषज्यते बध्यते। &amp;lsquo;व्यतिषक्त इव पुरुषः पाप्मना&amp;rsquo; (ऐ० ब्रा० ४।४)। व्यतिषक्तः संयुतः संयुक्तः संहितः। &amp;lsquo;व्यतिषक्ताभ्यां (मन्त्राभ्यां) जुहोति&amp;rsquo; (श० ब्रा० ६।३।३।१६)। संमिश्रिताभ्यां सहोच्चारिताभ्यामविच्छेदेनोदाहृताभ्याम्। सर्व एते स्मार्ता वौदिकैर्व्यतिषक्ताः। परस्परं सम्बद्धा इत्यर्थः। &amp;lsquo;नदं व ओदतीनामित्येतयैतानि व्यतिषजति&amp;rsquo; (ऐ० आ० ५।१।६। व्यतिषजति मिश्रयति। &amp;lsquo;सोमग्रहांश्च सुराग्रहांश्च व्यतिषजति&amp;rsquo; (तै० ब्रा० १।३।३)। व्यतिषजति सोमग्रहैः सुराग्रहान् गृह्णाति। पूर्वोऽध्वर्युर्गृह्णाति। &amp;lsquo;जघन्यः प्रतिप्रस्थाता&amp;rsquo; (आप० श्रौ० १८।२।७८)। अत्र सायणः&amp;ndash;अध्वर्युणा प्रथमं सोमग्रहे गृहीते, प्रतिप्रस्थाता प्रथमं सुराग्रहं गृह्णीयात्। ततो द्वितीयो द्वितीयम्। सोऽयं व्यतिषङ्गः। &amp;lsquo;यदि कामयेत प्रजा मुह्येयुरिति पशून् व्यतिषजेत्&amp;rsquo; (तै० सं० ६।६।५)। विपर्यस्तस्थानान् कुर्यात्, क्रमसाङ्कर्येण स्थापयेत्। &amp;lsquo;प्राणापानौ व्यतिषक्तौ प्रजा अनुसंचरतः&amp;rsquo; (जै० ब्रा० १।१०२)। व्यतिषक्तौ परस्परसम्बद्धौ। &amp;lsquo;नाऽवश्यं बध्नातिर्व्यतिषङ्ग एव वर्तते&amp;rsquo; (पा० २।१।१ सूत्रे भाष्ये)। व्यतिषङ्गो रज्ज्वादिनिमित्तः सश्लेषः।  सिच्  सिच् (षिच क्षरणे)। &amp;lsquo;पश्य भूतानि दुःखेन व्यतिषिक्तानि सर्वशः&amp;rsquo; (भा० शां० १७४।१३)। व्यतिषिक्तानि अभिषिक्तानि अभिवृष्टानि। व्याप्तानीत्यार्थिकोऽर्थः।  हन्  हन् (हन हिंसागत्योः)। &amp;lsquo;व्यतिघ्नन्ति राजानः&amp;rsquo; (कर्तरि कर्मव्यतिहारे १।३।१४ इत्यस्य प्रतिषेधके न गतिहिंसार्थेभ्यः १।३।१५ इत्यत्रोदाहृतं वृत्तौ)। परस्परं घ्नन्तीत्यर्थः।  हृ  हृ (हृञ् हरणे)। &amp;lsquo;हिरण्यं व्यतिहरतः&amp;rsquo; (लौ० गृ० १६।२)। परस्परं दत्तः। अपि वा कन्यामूल्यभूतं स्वर्णं निश्चिनुत इत्यर्थ इति देवपालः। &amp;lsquo;पयस्याप्रचरणकाले मेषौ व्यतिहरतः&amp;rsquo; (आप० श्रौ० ८।६।१६)। इह व्यतिहारोऽन्योन्यं वैपरीत्येन स्थापनम्। पूर्वं मारुत्यां विहितं मेषं वारुण्यां पयस्यायां स्थापयेदध्वर्युः, प्रतिप्रस्थाता तु वारुण्यां विहितं मारुत्यां स्थापयेदित्येष व्यतिहारः। &amp;lsquo;अत्र मेषप्रतिकृती व्यतिहरतः&amp;rsquo; (आप० श्रौ० ८।२।६।१६)। व्यतिहरतो विनिमयेन हरतः। पर्युक्षणान्तान् व्यतिहरन्। प्रतिलोमीकुर्वन्। अभ्यन्तरतः कुर्वन्नित्यर्थः। &amp;lsquo;हुत्वा दश बलीन्हरेत् प्रदक्षिणं प्रतिदिशमवान्तरदेशेष्वानुपूर्व्येणाति व्यतिहरन्&amp;rsquo; (गो० गृ० ४।७।२५)। &amp;lsquo;विक्रमव्यतिहारेण&amp;rsquo; (रघु० १२।९३)। व्यतिहारः पर्यायक्रमः। यत्रैकोऽन्यस्य योग्यां क्रियां करोति सोपि कर्मव्यतिहारो भवतीति (पा० १।३।१४ सूत्रे काशिका)।  </description>
    </item>
    
    <item>
      <title>१०२ व्यनु (वि&#43;अनु)</title>
      <link>https://vishvAsa.github.io/sanskrit/koshaH/upasargArtha-chandrikA/102_vyanu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/102_vyanu/</guid>
      <description>धा  धा (डुधाञ् धारणपोषणयोः)। &amp;lsquo;वयो न पक्षान् व्यनु श्रियो धिरे&amp;rsquo; (ऋ० १।१६६।१०)। व्यनुधिरे=व्यनुदधिरे। यो जागारेत्यत्रेवाभ्यासलोपो द्रष्टव्यः। श्रियो व्यनुधिरे शोभां विजृम्भयन्तीत्यर्थः।  नद्  नद् (णद् अव्यक्ते शब्दे)। &amp;lsquo;नभश्च पृथिवीं चैव तुमुलो (घोषः) व्यनुनादयन्&amp;rsquo; (गीता १।१९)। व्यनुनादयन् नादेन पूरयन्।  </description>
    </item>
    
    <item>
      <title>१०३ व्यन्वाङ् (वि&#43;अनु&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/103_vyanvA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/103_vyanvA~N/</guid>
      <description>रभ्  रभ् (रभ राभस्ये)। &amp;lsquo;तेनो स उभौ व्यन्वारभमाण एतीमं चामुं च लोकम्&amp;rsquo; (ऐ० ब्रा० ६।८)। सर्वतः संस्पृशन्नित्यर्थः।  </description>
    </item>
    
    <item>
      <title>१०४ व्यप (वि&#43;अप)</title>
      <link>https://vishvAsa.github.io/sanskrit/koshaH/upasargArtha-chandrikA/104_vyapa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/104_vyapa/</guid>
      <description>इ  इ (इण् गतौ)। &amp;lsquo;यथा काष्ठं च काष्ठं च समेयातां महोदधौ। समेत्य च व्यपेयातां तद्वद् भूतसमागमः&amp;rsquo; (भा० शां० १७४।१५)॥ &amp;lsquo;समेत्य तु व्यपेयातां कालमासाद्य कंचन&amp;rsquo; (रा० २।१०५।२६)। व्यपेयाताम्=वियुज्येयाताम्, विश्लेषमाप्नुयाताम्। &amp;lsquo;न खलु तदुपश्लेषादस्य व्यपैति रुचिर्मनाक्&amp;rsquo; (प्र० च०)। व्यपैति अपयाति। अपचीयते। &amp;lsquo;स्मृत्याचारव्यपेतेन मार्गेण&amp;rsquo; (याज्ञ० २।५)। अपेतो व्यपेत इत्यनर्थान्तरम्। विश्लिष्टः, पृथग् भूतः। विरुद्ध इति त्वार्थिकोऽर्थः। &amp;lsquo;वृथान्नाचमनोत्थानव्यपेतानि&amp;rsquo; (गौ० ध० २।८।१९)। अपेतादन्यद् व्यपेतं संहितमिति हरदत्तः। &amp;lsquo;स्वस्थोऽव्यपेतः पश्यामि भूतानां प्रभवाप्ययौ&amp;rsquo; (भा० शां० २२२।२९)। अव्यपेतः=देहाद्यभिमानेन स्वरूपादप्रच्युत इति नीलकण्ठः। &amp;lsquo;शुचिव्यपाये वनराजिपल्वलम्&amp;rsquo; (रघु० ३।३)। शुचिव्यपायो निदाघविगमः, वर्षोपक्रमः।  ईक्ष्  ईक्ष् (ईक्ष दर्शने)। &amp;lsquo;न व्यपैक्षत समुत्सुकाः प्रजाः&amp;rsquo; (रघु० १९।६)। न व्यपैक्षत नावैक्षत। नादृतवानित्यर्थः। समुत्सुका दर्शनकाङ्क्षिणीः। &amp;lsquo;व्यपेक्षा नैव कर्तव्या गतोऽस्तमिति भास्करः&amp;rsquo; (भा० द्रोण० १४६।६६)। व्यपेक्षाऽऽदरः। &amp;lsquo;धर्मं समाचर कुरु स्वजनव्यपेक्षाम्&amp;rsquo; (दूतघट० १।५२)। उक्तपूर्व एवार्थः। &amp;lsquo;वरेषुधी चापधरौ परन्तपौ व्यपेक्षमाणौ सह सीतया गतौ&amp;rsquo; (रा० २।८६।२५)। व्यपेक्षमाणौ सावेक्षौ सावधानौ। अवेक्षा प्रतिजागरः।  ऊह्  ऊह् (ऊह वितर्के)। &amp;lsquo;तदेतन्मे मनोदुःखं व्यपोह त्वं पितामह&amp;rsquo; (भा० अनु० १३७।१)। व्यपोह=अपाकुरु। &amp;lsquo;क्षुधा निर्णुदति प्रज्ञां धर्मबुद्धिं व्यपोहति&amp;rsquo; (भा० आश्व० ९०।९०)। अपाकरोति, अपनयति, अपहरतीत्याह। &amp;lsquo;पूर्वां सन्ध्यां जपंस्तिष्ठन्नैशमेनो व्यपोहति&amp;rsquo; (मनु० २।१०२)। उक्तोऽर्थः। &amp;lsquo;व्रात्यानां याजनं कृत्वा परेषामन्त्यकर्म च। अभिचारमहीनं च त्रिभिः कृच्छ्रैर्व्यपोहति&amp;rsquo; (मनु० ११।१९७)॥ पापमिति शेषः। &amp;lsquo;दुर्योधनो मदेनैव क्षमं राष्ट्रं व्यपोहति&amp;rsquo; (भा० सभा० ६३।३)। व्यपोहति विनाशयति। &amp;lsquo;एवं मनोधारणया क्रमेण व्यपोह्य किञ्चित्समुपोह्य किंचित्&amp;rsquo; (सौन्दर० १६।१)। व्यपोह्य दूरीकृत्य, व्यपवर्त्य।  कृष्  कृष् (कृष विलेखने)। &amp;lsquo;यैरभ्युपायैरेनांसि मानवो व्यपकर्षति&amp;rsquo; (मनु० ११।२१०)। व्यपकर्षति निर्णुदति निरस्यति। &amp;lsquo;नास्ति लज्जा हि ते सीतां चौरवद् व्यपकर्षतः&amp;rsquo; (रा० ६।८८।२२)। व्यपकर्षतोऽपहरतः। &amp;lsquo;अद्य धर्मात्मता चैव व्यपकृष्टा युधिष्ठिरात्&amp;rsquo; (भा० सभा० ३७।२४)। व्यपकृष्टा दूरं गता। &amp;lsquo;व्यपकृष्टाम्बरां दृष्ट्वा तामृषिश्चकमे ततः&amp;rsquo; (भा० आदि० १३०।३६)। व्यपकृष्टाम्बरां त्रस्तवस्त्राम्।  क्रम्  क्रम् (क्रमु पादविक्षेपे)। &amp;lsquo;प्रक्षाल्य च तयोः पादौ व्यपाक्रामत्&amp;rsquo; (रा० २।८७।२१)। व्यपाक्रामत्=अपाक्रामत्, अपासरत्।  गम्  गम् (गम्लृ गतौ)। &amp;lsquo;क्षुत्पिपासे च सर्वेषां क्षणेन व्यपगच्छताम्&amp;rsquo; (भा० वन०)। व्यपगच्छतां व्यपागच्छताम् अनश्यताम्। &amp;lsquo;धर्माद् व्यपगतः&amp;rsquo; (रा० ४।१७।५०)। धर्मात्प्रच्युत इत्याह। &amp;lsquo;अर्कात्सिते द्वितीये बुधेऽथवा युगपदेव स्थितयोः। व्यपगतयोर्वा&amp;rsquo; (बृ० सं० ८।३९)। व्यपगतयोर्विप्रकृष्टयोः सान्तरयोः।  तन्  तन् (तनु विस्तारे)। &amp;lsquo;स यथा स्पन्दनां रज्जुभि र्व्यपतत्य दुह्युः&amp;rsquo; (जै० ब्रा० २।३)। व्यपतत्य परितो बद्ध्वा।  त्रप्  त्रप् (त्रपूष् लज्जायाम्)। &amp;lsquo;न व्यपत्रपसे नीच कर्मणाऽनेन रावण&amp;rsquo; (रा० ३।५३।३)। व्यपत्रपसे अपत्रपसे जिह्रेषि लज्जसे व्रीड्यसि।  दिश्  दिश् (दिश अतिसर्जने)। &amp;lsquo;मित्रं च मां व्यपदिशस्यपरं च यासि&amp;rsquo; (चारु० ४।४)। व्यपदिशसि सम्बोधयसि आलपसि। मित्रं च मां व्यपदिशसि विपरीतं च मयि व्यवहरसि। तदसाम्प्रतम् (इति वयम्)। &amp;lsquo;तेन पुरुषो बध्यते पुरुषो मुच्यते पुरुषः संसरतीति व्यपदिश्यते येन संसारित्वं विद्यते&amp;rsquo; (गौड० साङ्ख्य० का० ६२ )। व्यपदिश्यते व्यवह्रियते। इति तद्दुहितृत्वेन व्यपदिश्यते। तस्य दुहितेत्यभिलप्यते। &amp;lsquo;यदा चितिरेव पुरुषस्तदा किमत्र केन व्यपदिश्यते&amp;rsquo; (यो० सू० १।९ भाष्ये)। व्यपदिश्यते विशेष्यते। &amp;lsquo;भ्रातरं राजराजानं महेश्वरसखं प्रभुम्। धनेश्वरं व्यपदिशन्। धनेश्वरं भ्रातेति कीर्तयन् इत्यर्थः। &amp;lsquo;कुलं व्यपदिशन्वीर समरे कोऽभिधास्यति&amp;rsquo; (रा० ३।२९।१९)। कुलं व्यपदिशन् कुलीनत्वं प्रख्यापयन्। अभिधास्यति स्वस्तवमिति शेषः। &amp;lsquo;कथं वैश्रवणं देवं सर्वदेवनमस्कृतम्। हितमुक्तं त्वया देवि स्निग्धया सदृशं वचः॥ कुलं व्यपदिशन्त्या च धर्मज्ञे जनकात्मजे&amp;rsquo; (रा० ३।१०।२)। उक्तोऽर्थः। &amp;lsquo;भ्रातरं व्यपदिश्य त्वमशुभं कर्तुमिच्छसि&amp;rsquo; (रा० ३।४८।२१)। वैश्रवणो मम भ्रातेति कीर्तयित्वेत्यर्थः। &amp;lsquo;श्लाघ्या च व्यपदेश्या च यथा देवी ह्यरुन्धती&amp;rsquo; (रा० ३।१३।७)। व्यपदेश्या महति कुले प्रसूततया कीर्तनीया। &amp;lsquo;नारी सौजन्यचर्चासु व्यपदेश्या भविष्यसि&amp;rsquo; (यो० वा० ६ (१) १०९।३१)। व्यपदेश्या विशिष्य कीर्तनीया। &amp;lsquo;अलं ते व्यपदेशेन प्रमाणा यदि ते वयम्&amp;rsquo; (भा० आश्व० ५७।१४)। व्यपदेशो व्याजः। प्रमाणाः प्रमाणम्। &amp;lsquo;इत्यनुमानं व्यपदेशादवगम्यते, प्रत्यक्षस्तु वेदवचनेन प्रत्ययः&amp;rsquo; (मी० शा० भा० १।१।२)। व्यपदेशोऽपदेशो हेतुः। &amp;lsquo;कापि कुन्तलसंव्यानसंयमव्यपदेशतः। बाहुमूल स्तनौ नाभिपङ्कजं दर्शयेत्स्फुटम्&amp;rsquo; (सा० द० ३।१२६)॥ व्यपदेशो व्याजः। &amp;lsquo;व्यपदेशमाविलयितुं किमीहसे जनमिमं च पातयितुम्&amp;rsquo; (शा० ५।२१)। व्यपदेशः कुलम्। &amp;lsquo;व्यादेशकुले जाताः पूजिताश्चाप्यभीक्ष्णशः&amp;rsquo; (रा० ४।६४।२१)। विगतोऽपदेशः कलङ्को यस्मात्तादृशे कुले। &amp;lsquo;महाकुलप्रसूतस्य वसिष्ठव्यपदेशिनः&amp;rsquo; (रा० १।१९।२)। वसिष्ठव्यपदेशिनो वसिष्ठगोत्रजस्य। कतकस्त्वन्यथा त्याचष्टे। व्यपदेशो नियोगोऽस्यास्तीति तस्येति। &amp;lsquo;असौ गौरसावश्व इत्येवमेवैतद् व्यपदिष्टं भवति&amp;rsquo; (श० ब्रा० १४।६।५।१)। व्यपदिष्टं व्यवहृतं भवति। गौरित्यादिनामधेयप्रयोगोऽस्य भवति। &amp;lsquo;महाकुलप्रसूतस्य वसिष्ठव्यपदेशिनः&amp;rsquo; (रा० १।१९।२)। अथन्तिरन्यासाय पुनर्न्यासः। व्यपदेशः कीर्तिरुपदेशो वेति गोविन्दराजः। तीर्थो पि तमनुकरोति यदाह वसिष्ठोपदेशवत इति। अत्रार्थे व्यपदेशशब्दस्य रूढिर्नास्तीत्यवश्यवाच्यम्।  दृश्  दृश् (दृशिर् प्रेक्षणे)। &amp;lsquo;न वै किञ्चिद् व्यपदृश्यते भूतं तमोभूते सायकैरन्तरिक्षे&amp;rsquo; (भा० द्रोण० १७९।२२)। व्यपदृश्यते व्यक्तिपरिच्छेदेन दृष्टेर्विषयो भवतीत्याह। प्रज्ञायत इति वा। प्रापतत्तत्रेति पाठान्तरम्। तदसङ्गतम्।  नश्  नश् (णश अदर्शने)। &amp;lsquo;यस्ते युद्धमयं दर्पं कामं च व्यपनाशयेत्&amp;rsquo; (भा०) व्यपनाशयेत् विनाशयेत्।  नी  नी (णीञ् प्रापणे)। &amp;lsquo;व्यपनिन्युः सुदुःखार्तां कौसल्यां व्यावहारिकाः&amp;rsquo; (रा० २।६६।१३)। व्यपनिन्युर व्यपचकृषुः, ततोऽन्यत्र निन्युः। &amp;lsquo;न दैवं व्यपनयति विमार्गं नास्ति दैवे प्रभुत्वम्&amp;rsquo; (भा० अनु० ६।४७)। व्यपावपार्थकौ। नयतीत्येव पर्याप्तम्। विप्रकर्षविरोधयोर्विमार्गशब्देनैवोक्तेः। व्यावहारिका व्यवहारे नियुक्ता अमात्यादयः। &amp;lsquo;शरे तु तस्मिन्व्यपनीतमात्रे&amp;rsquo; (गोरेसियो सं० रा० २।६५।४६)। व्यपनीतमात्रे समुद्धृत एव। &amp;lsquo;तन्मया त्वत्कृते ह्येतदन्यथा व्यपनायितम्&amp;rsquo; (भा० द्रोण० २९।३७)। अस्त्रमित्यनुषङ्गः। अन्यत्र प्रापितं हारितम् इत्यर्थः। व्यपनामितमिति पाठान्तरम्। अर्थस्तु निर्विशेषः।  नुद्  नुद् (णुद प्रेरणे)। &amp;lsquo;अलक्ष्मीं व्यपनोत्स्यथ&amp;rsquo; (भा० वन० १०६९५)। व्यपनोत्स्यथ विप्रक्रक्ष्यथ। &amp;lsquo;परिवेष्टनमेतेषां क्षिप्रं चैव व्यपानुद&amp;rsquo; (भा० वि० ४१।८)। &amp;lsquo;ज्येष्ठस्य पाण्डुपुत्रस्य शोकं भीष्म व्यपानुद&amp;rsquo; (भा० शां० ५०।३१)। व्यपानुद व्यपकर्ष। व्यपानुदेत्यत्रापशब्दस्य च्छान्दसो दीर्घ इति केचित्।  या  (या प्रापणे, प्रापणमिह गतिः)। &amp;lsquo;तथैव गच्छतस्तस्य व्यपायाद्रजनी शिवा&amp;rsquo; (रा० २।४९।२)। व्यपायात् व्यत्यैत्, अत्यक्रामत्। &amp;lsquo;व्यपयाहि रणादितः&amp;rsquo; (भा० उ० १८५।१३)। निर्याहि, अपवाहयात्मानम् इति वाक्यार्थः। &amp;lsquo;संस्मरन्तो विमनसो व्यपयाता नराधिप&amp;rsquo; (भा० सभा० १४।४८)। व्यपयाता विप्रस्थिताः। &amp;lsquo;व्यपयातेषु वासाय सैन्येषु&amp;rsquo; (भा० द्रोण० ७२।२)। सर्वेष्विति पाठान्तरम्। उक्तोऽर्थः।  रुध्  रुध् (रुधिर् आवरणे)। &amp;lsquo;अतिक्रान्तवया राजा मा स्मैनं व्यपरोरुधः। कुमारराज्ये जीवस्व तस्यैवाज्ञाप्रवर्तनात्&amp;rsquo; (रा० २।५८।२३)। अयं रामस्य भरताय सन्देशः। वृद्धं राजानं पितरं राज्यान्मा स्म भ्रंशयः, मा स्म तं राज्याद् विना करोरित्याह।  रुह्  रुह् (रुह बीजजन्मनि)। &amp;lsquo;प्रीतिपूर्वं महाबाहुः प्राणैर्न व्यपरोपयत्&amp;rsquo; (भा० आश्व० ७४।२०)। व्यपरोपयत् व्यपारोपयत्=व्ययूयुजत्। अररहत्। अत्याजयत्। &amp;lsquo;अधिरोप्य पादुके व्यपरोप्य च&amp;rsquo; (गोरेसियो० रा० २।१२३।२१)। व्यपरोप्य=अवमुच्य।  वह्  वह् (वह प्रापणे)। &amp;lsquo;युक्त्या बल्लापुरादौ वो व्यपोढं व्यसनं मया&amp;rsquo; (राज० ७।२७०)। व्यपोढं=दूरीकृतम्। &amp;lsquo;तया ते मानुषं कर्म व्यपोढम्&amp;rsquo; (भा० ८।१६१०)। व्यपोढमाविर्भावितम्, प्राकाश्यं नीतम्। &amp;lsquo;व्यपोढे च ततो घोरे तस्मिंस्तेजसि भारत&amp;rsquo; (भा० द्रोण० २००।२२)। व्यपोढेऽपगते प्रशान्ते। &amp;lsquo;व्यपोढपार्श्वैरपवर्तितत्रिकाः&amp;rsquo; (कि० ४।१५)। व्यपोढानि विपरीतानि पार्श्वानि येषु तानि विकर्षणानि तैः।  वृज्  वृज् (वृजि वृजी वर्जने)। &amp;lsquo;न तु सर्प इव त्वचं पुनः प्रतिपेदे व्यपवर्जितां श्रियम्&amp;rsquo; (रघु० ८।१३)। व्यपवर्जिता परित्यक्ता। त्वङ् निर्मोकः।  वृत्  वृत् (वृतु वर्तने)। &amp;lsquo;चेतः कथं कथमपि व्यपवर्तते मे&amp;rsquo; (मालती० १।१८)। &amp;lsquo;दीप्रदीपा निशा जज्ञे व्यपवृत्तदिवाकरा&amp;rsquo; (भामह का० ५।५१)। व्यपवृत्तदिवाकरा=विगतार्का, व्यर्का, अस्तमितसूर्या।  व्यध्  व्यध् (व्यध ताडने)। &amp;lsquo;आश्रमपदं व्यपविद्धबृसीमठम्&amp;rsquo; (भा० वन०)। व्यपविद्धं विकीर्णं विशीर्णम्।  श्रि  श्रि (श्रिञ् सेवायाम्)। &amp;lsquo;भवतु, पुत्र व्यपश्रयिष्ये तावदेनम्&amp;rsquo; (मध्यम० १)। प्रार्थयिष्य इत्यर्थः। &amp;lsquo;व्यपश्रयिष्ये तावद् भवन्तम्&amp;rsquo; (पञ्च० १)। अनन्तरोदीरित एवार्थः। &amp;lsquo;मित्राणि वा व्यपाश्रयेत्&amp;rsquo; (कौ० अ० ४।३)। संश्रयेदित्यर्थः। अत्रापशब्दयोगो नार्थस्योपकरोति, प्रत्युत विरोधमिवाचरति। तथापि रूढ एष व्यवहार इत्यनुवृत्त्योऽकामेनापि। &amp;lsquo;ससादाथ च पाञ्चाल्यो व्यपाश्रयत च ध्वजम्&amp;rsquo; (भा० द्रोण० २००।७१)। ध्वजदण्डं प्रतिश्रयमकरोदित्याह। &amp;lsquo;अद्य योत्स्येऽर्जनमहं पौरुषं स्वं व्यपाश्रितः&amp;rsquo; (भा० द्रोण० १४५।३१)। &amp;lsquo;मां हि पार्थ व्यपाश्रित्य येपि स्युः पापयोनयः&amp;rsquo; (गीता ९।३२)। व्यपाश्रित्य=आश्रित्य। &amp;lsquo;छिन्नो हि दक्षिणो बाहुः स हि तस्य व्यपाश्रयः&amp;rsquo; (रा० ६।९१।१५)। व्यपाश्रय आश्रयः, अवलम्बः, अवष्टम्भः। &amp;lsquo;त्रिविधमौषधमिति दैवव्यपाश्रयं युक्तिव्यपाश्रयं सत्त्वावजयश्च&amp;rsquo; (चरक० सू० ११।५४)। दैवव्यपाश्रयं विधितन्त्रम्। &amp;lsquo;निष्ठ्यूतोद्गीर्णवान्तादि गौणवृत्तिव्यपाश्रयम्&amp;rsquo; (काव्यादर्शे १।९५)। व्यपाश्रय आश्रयः। &amp;lsquo;यतिष्यन्तेन राज्याय स हि तेषां व्यपाश्रयः&amp;rsquo; (भा० आदि० २०१।१२)। व्यपाश्रयः संश्रयः शरणम्। &amp;lsquo;कथं तेषां जयो न स्याद्येषां धर्मो व्यपाश्रयः&amp;rsquo; (भा० शल्य० १९।२७)। उक्तोऽर्थः। &amp;lsquo;हन्याच्छत्रून् व्यपाश्रयः&amp;rsquo; (का० नी० सा० १८।५९।६२)। व्यपाश्रयः परमनाश्रितः, आत्मश्रित इत्यर्थः। आश्रयः पराश्रयः। स व्यपगतोऽस्य। इह व्यपौ स्थाने। &amp;lsquo;महती खल्वस्य व्यपाश्रयणा&amp;rsquo; (स्वप्न० १)। प्रार्थनेत्यर्थः।  स्फुर्  स्फुर् (स्फुर् स्फुल सञ्चलने)। &amp;lsquo;सोमे वोत्तरे व्यपस्फुरणश्रुतेरसम्भवाच्च&amp;rsquo; (का० श्रौ० ५।३।३०)। व्यपस्फुरणं स्पर्धा। &amp;lsquo;व्यपस्फुरेते वा एते वेदिश्चोत्तरवेदिश्च&amp;rsquo; (श० ब्रा०)। उक्तोऽर्थः।  हृ  हृ (हृञ् हरणे)। &amp;lsquo;व्यपाहरच्छिरः क्रुद्धश्चक्रेणामित्रकर्षणः&amp;rsquo; (भा० सभा० ४५।२५)। व्यपाहरत्=अच्छिनत्। &amp;lsquo;सारथेश्चास्य वेगेन तुण्डेनैव महच्छिरः। पुनर्व्यपाहरत्&amp;rsquo; (रा० ३।५१।१८)। उक्तपूर्व एवार्थः।  </description>
    </item>
    
    <item>
      <title>१०५ व्यपाङ् (वि&#43;अप&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/105_vyapA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/105_vyapA~N/</guid>
      <description>कृ  कृ (डुकृञ् करणे)। &amp;lsquo;केऽयुध्यन्के व्यपाकुर्वन् के क्षुद्राः प्राद्रवन्भयात्&amp;rsquo; (भा० द्रोण० २४।१७)। व्यपाकुर्वन्=परास्यन्।  कृष्  कृष् (कृष विलेखने)। &amp;lsquo;ततो दुःशासनो राजन् द्रौपद्या वसनं बलात्। सभामध्ये समाक्षिप्य व्यपाक्रष्टुं प्रचक्रमे&amp;rsquo; (भा० सभा० ६८।४०)। व्यपाक्रष्टुं व्यपरोपयितुमवातरयितुम्।  नुद्  नुद् (णुद प्रेरणे)। &amp;lsquo;परिवेष्टनमेतेषां क्षिप्रं चैव व्यपानुद&amp;rsquo; (भा० वि० ४१।८)। &amp;lsquo;ज्येष्ठस्य पाण्डुपुत्रस्य शोकं भीष्म व्यपानुद&amp;rsquo; (भा० शां० ५०।३१)। व्यपानुद व्यपकर्ष।  श्रि  श्रि (श्रि सेवायाम्)। &amp;lsquo;आक्षिप्तः शत्रुभिः संख्ये सुहृद्भिश्च व्यपाश्रितः। अभवद् यो न विमुखः…&amp;rsquo; (सौन्दर० २।५)॥ व्यपाश्रितोऽदत्तसंश्रय इत्यर्थो भाति। सोऽयमन्यत्र दुर्लभः।  </description>
    </item>
    
    <item>
      <title>१०६ व्यभि (वि&#43;अभि)</title>
      <link>https://vishvAsa.github.io/sanskrit/koshaH/upasargArtha-chandrikA/106_vyabhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/106_vyabhi/</guid>
      <description>चर्  चर् (चर गतिभक्षणयोः)। &amp;lsquo;न सत्तां पदार्थो व्यभिचरति&amp;rsquo; (यो० सू० ३।१७ भाष्ये)। व्यभिचरति लङ्घते (वृक्ष इत्युक्तेऽस्तीति गम्यते)। सेयमाकृतिर्न व्यभिचरति शीलम्। न व्यभिचरति न जहाति। शीलनान्तरीयका भवतीत्यर्थः। न जातु धूमो व्यभिचरति वह्निम्। न वह्निं विरहय्य वर्तते। वह्न्यभावे नास्तीत्यर्थः। &amp;lsquo;ते मां यथा व्यभिचरन्ति नित्यम्&amp;rsquo; (भा० आदि० ७६।५२)। मामभिद्रुह्यन्ति, मयि विरुद्धमाचरन्ति। &amp;lsquo;अधुना स्वामिनोऽपि व्यभिचरितं&amp;rsquo; (त्वया) (तन्त्रा० १।१६)। स्वामिनमहासीः, ततः पराचीनोऽभूरित्यर्थः। &amp;lsquo;अन्योन्यस्याव्यभीचारो भवेदामरणान्तिकः&amp;rsquo; (मनु० ९।१०१)। अव्यभीचारः=अव्यभिचारः। उपसर्गाद् घञ्यमनुष्ये बहुलम् (पा० ६।३।१२२) इति दीर्घः। अव्यभिचारोऽवियोगः। &amp;lsquo;पृष्टो यदब्रुवं सत्यं व्यभिचारोऽत्र को मम&amp;rsquo; (भा० आदि० ६।२)। व्यभिधारोऽपचारो व्यतिक्रमो दोषः। &amp;lsquo;यदुच्यते पार्वति पापवृत्तये न रूपमित्यव्यभिचारि तद्वचः&amp;rsquo; (कु० ५।५६)। अव्यभिचारि ऐकान्तिकम्, अविप्लुतार्थम्। &amp;lsquo;रन्ध्रोपनिपातिनोऽनर्था इति यदुच्यते तदव्यभिचारि वचः&amp;rsquo; (शा० ६)। उक्तोऽर्थः। &amp;lsquo;पर्वसु हि रक्षःपिशाचा व्यभिचारवन्तो भवन्ति&amp;rsquo; (बौ० ध० १।११।२१।२१)। विविधं गच्छन्ति विविधं च भक्षयन्ति। स्त्र्यभिगमनमांसाशनवन्तो भवन्तीति गोविन्दस्वामी विवरणकारः। &amp;lsquo;देवाश्च वा असुराश्च व्यभ्यचरन्त&amp;rsquo; (काठ० १०।७,२५।९)। परस्परं विरुद्धमाचरन्नित्यर्थः। &amp;lsquo;तस्मात् स्वधर्मं भूतानां राजा न व्यभिचारयेत्&amp;rsquo; (कौ० अ० १।१।३)। नातिक्रमयेत्, त्याजयेत्। &amp;lsquo;न सा व्यभिचरेन्मयि&amp;rsquo; (कथा० ३७।१७६)। मनसा वाचा कर्मणा पुमन्तरगमनं व्यभिचारः, अतिलङ्घनम्। अन्यत्र पत्यादि र्व्यभिचारस्य कर्म श्रूयते न त्वधिकरणम्। &amp;lsquo;इममभ्युपगमं तदीययैव प्रक्रियया व्यभिचारयति&amp;rsquo; (ब्र० सू० शां० भा० २।२।१०)। व्याभिचारयति व्यभिचारमस्याचष्टे।  हस्  हस् (हसे हसने)। &amp;lsquo;व्युपतोदव्युपजपव्यभिहास&amp;ndash;&amp;rsquo; (आप० ध० १।८१५)। व्यभिहास आभिमुख्येन हासः।  </description>
    </item>
    
    <item>
      <title>१०७ व्यव (वि&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/107_vyava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/107_vyava/</guid>
      <description>इ  इ (इण् गतौ)। &amp;lsquo;नेदेकवचनेन बहुवचनं व्यवेयाम्&amp;rsquo; (श० ब्रा० १३।५।१।१८)। व्यवेयां व्यवदध्याम्। &amp;lsquo;गार्हपत्याहवनीयौ न व्यवेयात्&amp;rsquo; (का० श्रौ० १।८।२३)। तौ नान्तरा गच्छेदित्यर्थः। &amp;lsquo;नान्तरा यज्ञाङ्गानि व्यवेयात्&amp;rsquo; (कौ० सू० १।२७)। उक्तोऽर्थः। &amp;lsquo;क्षैप्रवर्णांश्च संयोगान्व्यवेयात्सदृशैः स्वरैः&amp;rsquo; (ऋक्प्रा० १७।१३)। व्यवेयात् पृथक् कुर्यात्। &amp;lsquo;अधीयानेषु वा यत्रान्यो व्यवेयात्&amp;rsquo; (आप० ध० १।३।१०।१८)। अन्तराऽऽगच्छेदित्यर्थः। &amp;lsquo;तथाग्निराधेयो यथाऽऽहुतिर्न व्यवेयात्&amp;rsquo; (आप० श्रौ० ६।१।२।६)। व्यवेयात् प्रच्यवेत प्रस्कन्देत्। अग्निं हित्वा भूमिं न प्राप्नुयादित्याह। &amp;lsquo;वचनेन व्यवेतानां संयोगत्वं विहन्यते&amp;rsquo; (अथर्व० प्रा० १।१०१ इत्यत्र वृत्तिः)। व्यवहितानामित्यर्थः। &amp;lsquo;अव्यावृत्तिं यज्ञाङ्गैरव्यवायं चेच्छेत्&amp;rsquo; (खा० गृ० १।१।२५, द्रा० गृ० १।१।२७)। अव्यवायमव्यवधानम्। &amp;lsquo;अमात्यानां राज्ञा सह समवाये पारतन्त्र्यं व्यवाये स्वातन्त्र्यम्&amp;rsquo; (पा० १।४।३ भाष्ये)। व्यवायः पृथग्भावः, असन्निधिः। &amp;lsquo;तैर्व्यवाये दुःखं समवाये च सुखम्&amp;rsquo; (यो० सू० भाष्ये)। व्यवायः पृथग्भावोऽसंसर्गः, विनाभवः। अयमर्थः कथान्तरेण व्यवायाद् विस्मृतः स्यादिति पुनः स्मार्यते (इति वयम्)। व्यवायो व्यवधानम्। &amp;lsquo;अट्कुप्वाङ्नुम्व्यवायेपि&amp;rsquo; (पा० ८।४।२)। उक्तोऽर्थः। &amp;lsquo;व्यवायं कुरुते नित्यं धीरो भूतानि धारयन्&amp;rsquo; (भा० आश्व० २०।१०)। व्यवायः संचारः। व्यवायो ग्राम्यधर्मो मैथुनं निधुवनं रतम् इत्यमरः। &amp;lsquo;व्यवायिनोन्तरम्&amp;rsquo; (पा० ६।२।१६६)। अत्र व्यवायी व्यवधातेति वृत्तिः। वस्त्रान्तरः। वस्त्रमन्तरं व्यवधातृ व्यवधायकं यस्य सः। &amp;lsquo;व्यवायि तद्यथा भङ्गा फेनं चाहिसमुद्भवम्&amp;rsquo; (शार्ङ्ग० सं १।४।१९)। व्यवायि संचारि संक्रमि। &amp;lsquo;दारेषु चास्य व्यवायी भविष्यामि&amp;rsquo; (यो० सू० २।३३ भाष्ये )। व्यवायो मैथुनम्। मैथुनी भविष्यामि। मैथुनमाचरिष्यामीत्यर्थः। &amp;lsquo;प्राणानेव तन्नाशक्नोद् व्यवैतुम्&amp;rsquo; (ऐ० ब्रा० ३।१४)। व्यवैतुं वियोजयितुम्। &amp;lsquo;न प्रवर्ग्यमादित्यं च व्यवेयात्&amp;rsquo; (सत्या० श्रौ० २४।१।१३)। प्रवर्ग्यमादित्यं च पात्रमन्तरेण न गच्छेदित्याह। तयोरन्तर्भूतो मा भूदिति यावत्। &amp;lsquo;सच्छन्दसो याज्यापुरोनुवाक्ये निगदो व्यवैति&amp;rsquo; (शां० ब्रा० ३।६)। व्यवैति भिद्यते। &amp;lsquo;रूक्षमाशुकरं चैव व्यवायि च विकाशि च&amp;rsquo; (मद्यम्)। (सुश्रुत० उत्तर० ४७।२)। व्यवायि सर्वं देहं व्याप्य पश्चात् पाकं याति। &amp;lsquo;तेनासां (प्रजानाम्) मध्यं व्यवैत्&amp;rsquo; (पञ्च० ब्रा० १७।१०।२)। व्यवैत् विशेषेगागच्छत्।  ईक्ष्  ईक्ष् (ईक्ष दर्शने)। &amp;lsquo;व्यवेक्षमाणौ सह सीतया गतौ&amp;rsquo; (रा० २।८६।२५)। सर्वतो दत्तावधानौ।  ईर्  ईर् (ईर गतौ)। &amp;lsquo;तदन्तरिक्षं व्यवैर्यत&amp;rsquo; (तै० सं० ७।१।५)। व्यवैर्यत विशीर्णमधोऽ पतत्।  कल्  कल् (कल गतौ संख्याने च)। &amp;lsquo;अथ संकलितव्यवकलितयोः करणसूत्रं वृत्तार्धम्&amp;rsquo; इति लीला०। व्यवकलितं हीनीकृतम्। &amp;lsquo;यदि व्यक्ते युक्तिव्यवकलनमार्गेऽसि कुशला&amp;rsquo; (लीला० १३)। व्यवकलनं शोधनं न्यूनीकरणम्।  कृत्  कृत् (कृती छेदने)। &amp;lsquo;हत प्रहरताभीता विध्यत व्यवकृन्तत&amp;rsquo; (भा० द्रोण० १६१।९)। खण्डशः कुरुतेत्यर्थः।  कृष्  कृष् (कृष विलेखने)। &amp;lsquo;कृताशं कृतनिर्देशं कृतभक्तं कृतश्रमम्। भेदैर्ये व्यवकर्षन्ति ते वै निरयगामिनः&amp;rsquo; (भा० अनु० २६।७०)॥ व्यवकर्षन्ति=अपरञ्जयन्ति, विमुखी कुर्वन्ति। व्यपकर्षन्तीति पाठान्तरम्। अर्थस्तु निर्विशेषः।  क्रश्  क्रश् (क्रुश आह्वाने रोदने च)। &amp;lsquo;णचः स्त्रियामञ्&amp;rsquo; (पा० ५।४।१४)। अत्र व्यावक्रोशीत्युदाहृतं वृत्तौ। अन्योन्यस्यावक्रोशनं व्यावक्रोशी भवति।  गाह्  गाह् (गाहू विलोडने)। &amp;lsquo;तमुवाचाथ सावित्री रजनी व्यवगाहते&amp;rsquo; (भा० वन० २९७।७३)। व्यवगाहतेऽवतरति। व्यवयोरुपसर्गयोः शक्य एकतरो हातुम्। इहैवाग्रिमे श्लोके विगाढा रजनी चेयं निवृत्तश्च दिवाकर इति श्रवरणात्। तत्र विगाढाऽवतीर्णेत्येवार्थः। &amp;lsquo;दुर्योधनो महाराज व्यवागाहत तद्बलम्&amp;rsquo; (भा० द्रोण० १५३।११)। सुदूरं प्राविशदित्यर्थः। &amp;lsquo;तत्तोयं व्यवगाढवान्&amp;rsquo; (भा० वन०)। तोये निमग्नवानित्यर्थः।  ग्रह्  ग्रह् (ग्रह उपादाने)। &amp;lsquo;अथ यदुत्तरं (कपालं) सा द्यौस्तद् व्यवगृहीतान्तमिव भवति। व्यवगृहीतान्तेव हि द्यौः&amp;rsquo; (श० ब्रा० ७।५।१।२)। व्यवगृहीतान्तं नतान्तम्। व्यवगृहीतमित्युद्गृहीतस्य प्रत्यनीकम्। &amp;lsquo;अथ यद् व्यवग्राहं देवता आवाहयति&amp;rsquo; (शां० ब्रा० ३०।३)। व्यवग्राहम् एकैकशः, पृथक्त्वशः। णमुलन्तमेतत्।  छिद्  छिद् (छिदिर् द्वैधीकरणे)। &amp;lsquo;अत्राध्यवसायग्रहणेन संशयं व्यवच्छिनत्ति।&amp;rsquo; व्यावर्तयतीत्यर्थः। &amp;lsquo;शरीरं तावदिष्टार्थव्यवच्छिन्ना पदावली&amp;rsquo; (काव्यादर्शे १।१०)। व्यवच्छिन्नाऽवच्छिन्ना विशिष्टा। &amp;lsquo;काव्यशरीरम्&amp;ndash;इष्टार्थ-व्यवच्छिन्ना पदावली&amp;rsquo; (काव्यादर्शे १।१०)। व्यवच्छिन्ना युक्ता।  द्रु  द्रु (द्रु गतौ)। &amp;lsquo;यत्रापः प्रतीचीर्गाहपत्याद् व्यवद्रवेयुः।&amp;rsquo; (का० सं० २५।३)। स्यन्देरन्नित्यर्थः।  धा  धा (डुधाञ् धारणपोषणयोः)। &amp;lsquo;एवं च दीर्घसमाससङ्घटना…कदाचिद् रसप्रतीतिं व्यवदधाति&amp;rsquo; (ध्वन्यालोके ३।६ इत्यत्र लोचने)। व्यवदधाति रुणद्धि, विलम्बयति। व्यवदधाति दर्भपिञ्जूलानि (शा० ब्रा० १८।८, ऐ० ब्रा० १।३)। इतस्ततो निदधातीत्यर्थः। &amp;lsquo;चात्वालादपरेणाध्वर्युश्चमसानद्भिः पूरयित्वोदीचः प्रणिधाय हरितानि तृणानि व्यवदधाति&amp;rsquo; (गो० ब्रा० उ० ४।६)। तृणैरास्तृणाति, तृणानि व्यवधानमास्तरणं करोतीत्यर्थः। &amp;lsquo;भार्याश्च पुत्राश्च सुहृदश्च वसूनि च समेत्य व्यवधीयन्ते&amp;rsquo; (गोरेसियो सं० रा० २।११४।१३)। व्यवधीयन्ते वियुज्यन्ते। &amp;lsquo;एतां स्मृति ते…न ह्येष व्यवधात्कालः&amp;rsquo; (भा० पु० १:६।४)। व्यवधात्=व्यवाधात्=अरुधत्=अन्तरा प्रत्यबध्नात्। आचमनानन्तरमेव भुञ्जीत न तु क्रियान्तरेण व्यवदधीत। अन्तरा क्रियान्तरं न कुर्यादित्यर्थः। आचमनभोजनयोरव्यवहितमानन्तर्यमिष्यत इत्याह। &amp;lsquo;अस्यतितृषोः क्रियान्तरे कालेषु&amp;rsquo; (पा० ३।४।५७) इत्यत्र द्व्यहतर्ष गाः पाययति। तर्षणेन गवां पानक्रिया व्यवधीयते इति वृत्तिः। व्यवधीयते विच्छिद्यत इत्यर्थः। &amp;lsquo;शापव्यवहितस्मृतिः&amp;rsquo; (शा०)। शापेन व्यवहिता विच्छिन्ना स्मृतिर्यस्य सः। &amp;lsquo;व्यवहितजनाक्रन्दं भेरीरवैरतिभैरवैः&amp;rsquo; (राज० १।३६६)। उक्तपूर्व एवार्थः। न्यक्कृतस्तिरस्कृतो वा जनाक्रन्दो लोकाक्रोशो यत्र तत्। भेर्यभिधातेनाधरीकृत आक्रन्दध्वनिरिति तात्पर्यार्थः। &amp;lsquo;अहैतुक्यव्यवहिता या भक्तिः पुरुषोत्तमे&amp;rsquo; (भा० पु० ३।२९।१२)। अव्यवहिता दैवतान्तरभक्त्याऽविच्छिन्ना। व्यवहितार्थप्रत्ययं क्लिष्टम्। यद् विलम्बितार्थप्रतीतिकं तत् क्लिष्टमुच्यत इत्यर्थः। &amp;lsquo;शार्दूलचर्मव्यवधानवत्याम्&amp;rsquo; (कु० ३।४४)। व्यवधानमावरणम्। महार्हशयनीयोचितः स सम्प्रत्यव्यवधानायामिलायां शेते। अहो कालविपर्ययः (इति वयम्)। अव्यवधानाऽनावरणाऽमास्तरणा। &amp;lsquo;कुट्टिमे स्वमेवोत्तरीयकर्पटं व्यवधाय&amp;rsquo; (दशकु०)। व्यवधानमास्तरणं कृत्वेत्यर्थः। &amp;lsquo;तत्र न व्यवधातव्यम्&amp;rsquo; (भा० शां० १३४।२)। व्यवधानं विघ्नोऽन्तरायः। स न कर्तव्य इत्याह। व्यवधाञोऽकर्मकः प्रयोगः।  धाव्  धाव् (धावु गतिशुद्ध्योः)। &amp;lsquo;व्यवधावेत्ततस्तूर्णं ससर्पाच्छरणादिव&amp;rsquo; (शां० भा० २८७।४७)। व्यवधावेत् पलायेत। &amp;lsquo;एवं भार्याश्च पुत्राश्च ज्ञातयश्च वसूनि च। समेत्य व्यवधावन्ति ध्रुवो ह्येषां विनाभवः&amp;rsquo; (रा० २।१०५।२७)॥ नानादिक्षु यान्ति।  धू  धू (धूञ् कम्पने)। &amp;lsquo;परोगव्यूति होतव्यस्तथा हैनं न व्यवधूनुते&amp;rsquo; (काठक० ३७।११)। अवधूनोतीत्यर्थः। नार्थो विना। &amp;lsquo;तानि बाणसहस्राणि चर्मणा व्यवधूय&amp;rsquo; (हरि० ३।१।१२)। व्यवधूय=प्रत्यस्य, प्रतिक्षिप्य। परस्परज्ञाः संहृष्टा व्यधूताः सुनिश्चिताः। &amp;lsquo;अपि पञ्चाशतं शूरा मृद्नन्ति महतीं चमूम्&amp;rsquo; (भा० भीष्म० ३।८२८३)॥ व्यवधूता दारादिष्वनासक्ताः।  नी  नी (णीञ् प्रापणे)। &amp;lsquo;(सोमग्रहान्) चमसेषु व्यवनीय&amp;rsquo; (श० ब्रा० ५।१।२।१९)। एकैकशो निनीय आसिच्येत्यर्थः। विर्नानात्वे। अवोऽधोर्थे।  मुच्  मुच् (मुच्लृ मोक्षणे)। &amp;lsquo;सोऽधिरुह्य नरव्याघ्रः पादुके व्यवमुच्य च&amp;rsquo; (रा० २।११२।२२)। व्यवमुच्य=अवमुच्य। विर्व्यर्थः। पादुकाभ्यामवरुह्येत्यर्थः।  लोक्  लोक् (लोकृ दर्शने)। &amp;lsquo;अतिथिजनदिदृक्षया व्यवलोकयतः&amp;rsquo; (अवदा० जा० ७)। व्यवलोकयत इतश्चेतश्च विलोकयतः।  वद्  वद् (वद व्यक्तायां वाचि)। &amp;lsquo;वाचं यच्छन्ति यज्ञमेव तद् यच्छन्ति यद् व्यववदेयुर्यज्ञं निर्ब्रूयुः&amp;rsquo; (पञ्च० ब्रा० ६।७।११)। व्यववदेयुः=वाचं विसृजेयुः।  शद्  शद् (शद्लृ शातने)। &amp;lsquo;अग्निर्व्यवशशादाग्नेर्व्यवशादमन्वसुरा व्यवशेदुः&amp;rsquo; (श० ब्रा० २।१।२।१६)। अग्निरित्यग्निवेदिर्गृह्यते। व्यवशशाद=अवपपात।  शम्  शम् (शमु उपशमे)। &amp;lsquo;यदङ्गारेषु व्यवशान्तेषु लेलायद्वीव चरति तद् देवानामास्यम्&amp;rsquo; (आप० श्रौ० ६।३।९।२)।  सद्  सद् (षद्लृ विशरणगत्यवसादनेषु)। &amp;lsquo;जत्रुदेशे भृशं वीरो व्यवासीदद्रथे तदा&amp;rsquo; (भा० वन० १७।२२)। विशेषेणावसादं प्राप्तः। व्यवासीदद् इति लङि रूपम्। &amp;lsquo;कपेः परमभीतस्य चित्तं व्यवससाद ह&amp;rsquo; (रा० ४।२।३)। व्यवससाद ससाद। न्यग्गतं न्यक्तम्, नीचैर्गतम्। य एव सदेरर्थः स एव व्यवसदेः।  सृज्  सृज् (सृज विसर्गे)। &amp;lsquo;इदमेवैतत् सर्वमिमाः प्रजा यथायथं व्यवसृजति&amp;rsquo; (श० ब्रा० ४।३।१।२६)। व्यवसृजति क्रमेण युक्ताः करोति। &amp;lsquo;तां (शक्तिं) व्यवासृजदाविध्य&amp;rsquo; (भा० द्रोण० १४०।६६)। व्यवासृजत् अवासृजत् प्राहरत् प्रास्यत्। &amp;lsquo;दण्डव्यवसर्गयोश्च&amp;rsquo; (पा० ५।४।२)। अत्र द्विशतिकां व्यवसृजति इति वृत्तावुदाहरणम्। दानं व्यवसर्गः। व्यवसृजति ददाति।  सृप्  सृप् (सृप्लृ गतौ)। &amp;lsquo;स एतामनुष्टुभं व्यौहत तां मध्ये व्यवासर्पत्&amp;rsquo; (पञ्च० ब्रा० १५।११।९)। व्यवासर्पत् प्राविशत्।  सो  सो (षो अन्तकर्मणि)। &amp;lsquo;वि पितापुत्राववस्यतः&amp;rsquo; (श० ब्रा० १३।२।४।४)। व्यवस्यतः पृथग्भवतः। अन्तशब्दः पृथक्त्वमपि ब्रूते यथा मैत्रेयीति होवाच याज्ञवल्क्यः कात्यायन्या तेऽन्तं करवाणीत्यत्र। अन्तो विभागः। &amp;lsquo;अथ ते न व्यवस्यन्ति प्रणिपाताय धीमतः&amp;rsquo; (भा० उ० ३।१३)। न व्यवस्यन्ति नानुमन्यन्ते, न निर्णयन्ति, न निश्चिन्वन्ति। &amp;lsquo;न व्यवस्यति पाण्डूनां प्रदातुं पैतृकं वसु&amp;rsquo; (भा० उ० ३।१२)। उदितचर एवार्थः। &amp;lsquo;केचिदेनं व्यवस्यन्ति पितामहसुतं प्रभुम्&amp;rsquo; (भा० शल्य० ४६।९८)। व्यवस्यन्ति विजानन्ति। &amp;lsquo;भारं हि रथकारस्य न व्यवस्यन्ति पण्डिताः&amp;rsquo; (भा० वि० ४९।४)। उक्तोऽर्थः। &amp;lsquo;यो विचिन्त्य धिया धीरो व्यवस्यति स बुद्धिमान्&amp;rsquo; (भा० आदि० १०५।२२)। व्यवस्यति निश्चिनोति। &amp;lsquo;व्यवस्य सर्वमस्तीति नास्तिक्यं भावमुत्सृज&amp;rsquo; (भा० वन० ३१।४०)। व्यवस्य निश्चिनु। लोटि रूपम्। &amp;lsquo;सतीं त्वामहमत्यन्तं व्यवस्याम्यसतीं सतीम्&amp;rsquo; (रा० २।१२।७६)। उक्तोऽर्थः। &amp;lsquo;पातुं न प्रथमं व्यवस्यति जलं युष्मास्वपीतेषु या&amp;rsquo; (शा० ४।९)। न व्यवस्यति न चिन्तयति, न बुद्धौ करोति, नेच्छति। &amp;lsquo;कस्त्वेतद् व्यवसेदार्यस्त्वदन्यः पुरुषाधमः&amp;rsquo; (भा० द्रोण० १९८।१४)। व्यवसेद्=व्यवस्येद्=कुर्यात्। &amp;lsquo;अपि वोद्बन्धनादीनि परीतानि व्यवस्यति&amp;rsquo; (भा० आश्व० १७।१३)। व्यवस्यति करोति। &amp;lsquo;तथापि वक्तुं व्यवसाययन्ति मां निरस्तनारीसमया दुराधयः&amp;rsquo; (कि० १।१८)। व्यवसाययन्ति=उद्योजयन्ति। &amp;lsquo;साधुरेव स मन्तव्यः सम्यग् व्यवसितो हि सः&amp;rsquo; (गीता ९।३०)। व्यवसितः कृतनिश्चयः। कर्तरि क्तः। &amp;lsquo;न ह्यव्यवसितः शत्रुं राक्षसं तं विशेषतः। समर्थस्त्वं रणे हन्तुम्…&amp;rsquo; (रा० ४।२७।३६)॥ अव्यवसितोऽनुद्यमी। &amp;lsquo;श्रुत्वा तथा करिष्यामि व्यवसायं गिरां तव&amp;rsquo; (भा० वन० २६०।३६)। व्यवसायो निश्चयोऽवधारणम्। &amp;lsquo;तात कर्मणा कृतनिःशेषविप्रियाः सम्प्रति वाचा व्यवस्यन्ति&amp;rsquo; (वेणी० ५)। व्यवस्यन्ति चरितुं चिन्तयन्ति, तत्रार्थे कृतनिश्चयाः सन्ति। &amp;lsquo;सिद्धं तु व्यवसितान्त्यत्वात्&amp;rsquo; (पा० १।३।३ सूत्रे वा०)। व्यवसिताः परिच्छिन्ना धातुत्वप्रत्ययत्वादिना धर्मेण। &amp;lsquo;चिराद् व्रणो रोहति यस्य चापि तं स्नायुविद्धं पुरुषं व्यवस्येत्&amp;rsquo; (सुश्रुत० सू० २५।२०)। व्यवस्येत् जानीयात्, निश्चिनुयात्। &amp;lsquo;विशालं भवति व्यवसाययत्येवैनम्&amp;rsquo; (तै० सं० )। उद्योगिन करोतीत्यर्थः। &amp;lsquo;व्यवसितपाठः कर्तव्यः&amp;rsquo; (पा० १।३।९ इत्यत्र भाष्यम्)। व्यवसितानां विच्छिन्नानां पाठः। &amp;lsquo;अन्यतोपि बहुशो व्यवसितचारित्रा&amp;rsquo; (का० सू० १।५।६)। खण्डितशीलेत्यर्थः।  स्था  स्था (ष्ठा गतिनिवृत्तौ)। &amp;lsquo;शब्दरूपाश्रया चेयं द्विलिङ्गता क्वचिदर्थभेदेनापि व्यवतिष्ठते&amp;rsquo; (अर्धर्चाः पुंसि च २।४।१ इत्यत्र काशिका)। व्यवतिष्ठते नियम्यते। &amp;lsquo;व्यवस्थितस्तं सूतमीक्षमाणः&amp;rsquo; (रा० २।४०।५१)। व्यवस्थितः स्वां गतिं निरुध्य स्थितः।  हृ  हृ (हृञ् हरणे)। &amp;lsquo;तौ व्यवाहरतां तत्र महात्मानौ महाबलौ। अन्योन्यमभिगर्जन्तौ गोष्ठेषु वृषभाविव&amp;rsquo; (भा० वि० ३२।२४)। व्यवाहरताम् प्राचरतां व्यचरताम् पर्यक्रामताम्। &amp;lsquo;तैः (शूरसेनैः) व्यवाहरदार्यात्मा मुहूर्तादेव सात्यकिः&amp;rsquo; (भा० द्रोण० १४१।१०)। उचितसमाचारं समाचरदित्यर्थः। &amp;lsquo;कथं कार्यविनिमयेन व्यवहरति मय्यनात्मज्ञः&amp;rsquo; (माल० १)। वर्तते आचरति। &amp;lsquo;व्यवहृपणोः समर्थयोः&amp;rsquo; (पा० २।३।५७)। इत्यत्र शतस्य व्यवहरतीति वृत्तावुदाहृतम्। शतस्येति कर्मणि शेषे षष्ठी। व्यवहरति पणते क्रयविक्रयव्यवहारं वा करोति। शलाकां व्यवहरतीति तत्र प्रत्युदाहरणं स्थितम्। व्यवहरति गणयतीति दीक्षितः। परिगणयतीति न्यासकारः। विक्षिपतीति तु वृत्तिकारः। &amp;lsquo;आपदि व्यवहरेत् पण्यानाम्&amp;rsquo; (ब्राह्मणः) (आप० ध० १।७।२०।११)। क्रयश्च विक्रयश्च व्यवहारः। &amp;lsquo;वंशकठिने व्यवहरति वांशकठिनिकः। कठिनान्तप्रस्तारसंस्थानेषु व्यवहरति&amp;rsquo; (पा०। ४।४।७२) इत्यत्र वृत्तावुदाहृतम्। व्यवहारः क्रियातत्त्वम्। वंशा वेणवः कठिना यस्मिन् देशे स वंशकठिनः। तस्मिन्देशे या क्रिया यथानुष्ठेया तां तथाऽनुतिष्ठतीत्यर्थः। इदमेव क्रियातत्त्वमित्युक्तं वृत्तिकारेण। &amp;lsquo;नाराजके जनपदे सिद्धार्था व्यवहारिणः&amp;rsquo; (रा० २।६७।१६)। कमप्यर्थमुद्दिश्यान्योन्यं विवदमाना व्यवहारिणः, अथवा पण्यजीविनः। वि नानार्थेऽव सन्देहे हरणं हार उच्यते। नानासन्देहहरणाद्व्यवहारः प्रकीर्तितः (इति कातीयम्)॥ ऋरणादीन्यष्टादश विवादस्थानानि व्यवहाराः। &amp;lsquo;अर्थपतिर्व्यवहर्तुमर्थगौरवादभियोक्ष्यते&amp;rsquo; (दशकु०)। व्यवहर्तुं व्यवहारायाऽधिकरणे निर्णयाय। &amp;lsquo;महापणेभ्यो व्यवहारिणश्च&amp;rsquo; (सौन्दर० ५।१)। व्यवहारिणो वणिजः।  </description>
    </item>
    
    <item>
      <title>१०८ व्याङ् (वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/108_vyaA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/108_vyaA~N/</guid>
      <description>आप्  आप् (आप्लृ व्याप्तौ)। &amp;lsquo;स्वेदापूरो युवतिसरितां व्याप गण्डस्थलानि&amp;rsquo; (शिशु० ७।७४)। व्याप व्यानशे। &amp;lsquo;तेजोमहिम्ना पुनरावृतात्मा तद् (आसनं) व्याप चामीकरपिञ्जरेण&amp;rsquo; (रघु० १८।४०)। कार्त्स्न्येनाध्यासाञ्चक्रे। उपाधिविधुरं नियतं साहचर्यं व्याप्तिः। &amp;lsquo;तस्मात्तमेव होतारं वृणीष्वेत्येतस्य लोकस्य व्याप्तये&amp;rsquo; (गो० ब्रा० पू० २।२४)। विशिष्टाऽऽप्तिर्व्याप्तिः।  कुप्  कुप् (कुप क्रोधे)। &amp;lsquo;महाजना द्रोणाचार्य्यादयः ब्रह्मकर्मादरे सुरकार्यं न स्याद् अनादरे शिष्टाचारव्याकोप इति भावः&amp;rsquo; (भा० शां० २६०।१७ इत्यत्र नीलकण्ठः)।** व्याकोपो विरोधः।** &amp;lsquo;उत्क्रान्तिगत्यागतिश्रुतिव्याकोपः स्यात्&amp;rsquo; (ब्र० सू० शां० भा० २।४।७)। व्याकोपो विरोधः।  कू  कू (कूङ् शब्दे)। &amp;lsquo;व्याकूतय एषामिताथो चित्तानि मुह्यत&amp;rsquo; (अथर्व० ३।२।४)। व्याकूतयो विरुद्धाः सङ्कल्पाः।  कृ  कृ (डुकृञ्)। &amp;lsquo;एता एना व्याकरं खिले गा विष्ठिता इव&amp;rsquo; (अथर्व० ७।११५।४)। व्याकरं विविच्य आकरोमि। द्विधा करोमीत्यर्थः। &amp;lsquo;व्याकरोमि हविषाहमेतौ&amp;rsquo; (अथर्व० १२।२।३२)। पृथक् करोमीत्यर्थः। &amp;lsquo;स्थशो जन्मानि सविता व्याकः&amp;rsquo; (ऋ० २।३८।८)। &amp;lsquo;दैवं चैव तत् पित्र्यं च (कर्म) व्याकरोति&amp;rsquo; (श० ब्रा० १३।८।२।९)। व्याकरोति विविनक्ति। &amp;lsquo;दृष्ट्वा रूपे व्याकरोत्सत्यानृते प्रजापतिः&amp;rsquo; (वा० सं० १९।७७)। व्याकरोत् व्यवेचयत्, विविक्तस्वरूपे अकरोत्। तामिन्द्रो मध्यतोऽवक्रम्य व्याकरोत्। &amp;lsquo;तस्मादियं व्याकृता वागुद्यते&amp;rsquo; (तै० सं० ६।४।७।४)। व्याकरोत् प्रकृतिप्रत्ययादिविभागेन व्यभजत्। &amp;lsquo;येनैव वाचं व्याकरोति&amp;rsquo; (ऐ० ब्रा० ५।२२)। शब्दमुच्चारयतीत्यर्थः। &amp;lsquo;तन्नामरूपाभ्यामेव व्याक्रियत&amp;rsquo; (श० ब्रा० १४।४।२।१५)। नामरूपभेदेनात्मानं भिन्नवत्। &amp;lsquo;अन्यैरेवैनं (अश्वं) तत्पशुभिर्व्याकुर्वन्ति&amp;rsquo; (श० ब्रा० १३।२।८।१)। श्रेयस्तथा विशिंषन्ति पृथक् कुर्वन्तीत्याह। &amp;lsquo;हन्ताहमिमास्तिस्रो देवता अनेन जीवेनात्मनाऽनुप्रविश्य नामरूपे व्याकरवाणि&amp;rsquo; (छां० उ० ६।३।२)। &amp;lsquo;अथ खल्वयं पुरुषो मिथ्या व्याकरोति&amp;rsquo; (व० धर्म० २२।१)। व्याहरतीत्यर्थः। &amp;lsquo;समान एव कर्मन्व्याक्रियते&amp;rsquo; (श० ब्रा० १।८।३।६)। &amp;lsquo;वक्तव्यं चैव यत्तत्र तद्भवान् व्याकरोतु नः&amp;rsquo; (रा० ५।५६।५)। व्याकरोतु व्याख्यातु व्याचष्टाम्। &amp;lsquo;एवमुत्सुकवशात्पयोधरं व्याचकार हरिदिग्विलासिनी&amp;rsquo; (रामचरिते २।८२)। व्याचकार प्रकटयामास। &amp;lsquo;मातॄणामेकां वत्सेन व्याकृत्य&amp;rsquo; (श० ब्रा० १।७।१।४)। व्याकृत्य पृथक्कृत्वा। &amp;lsquo;अतिनीय मानुषं कालं सायन्दुग्धमपररात्रे प्रातर्दुग्धमपराह्णे व्याकृत्या एव दैवं चैवैतन्मानुषं च व्याकरोति&amp;rsquo; (श० ब्रा० १।१।२।१६)। व्याकृत्यै विवेकाय पार्थक्याय। स्वमतव्याक्रियैव परमतनिराक्रिया (इति विदुषां सत्त्ववतां दर्शनम्) व्याक्रिया व्याख्यानम्। &amp;lsquo;व्यवसायात्मिका बुद्धिर्मनो व्याकरणात्मकम्&amp;rsquo; (भा० शां० २५२।११)। व्याकरणं संशय इति नीलकण्ठः। एतस्य साधुत्वे सन्दिह्महे वयम्। स्वलक्षणं तु यो वेद स मुनिः श्रेष्ठ उच्यते। &amp;lsquo;सर्वार्थानां व्याकरणाद् वैयाकरण उच्यते&amp;rsquo; (भा० उ० ४३।६०-६१)॥ व्याकरणात् प्रकटीकरणात्। श्रुतौ संक्षिप्तयोर्दर्शपूर्णमासयोर्व्याकरणेन (म्यूलरप्रणीते सङ्ग्रहे)। सविस्तरेण व्याख्यानेन। गर्भव्याकरणम्। व्याकरणं रचना कल्पना निर्माणमाकारग्रहणम्। इति पूर्वश्लोके ब्रह्माजलिशब्दार्थव्याकारः (मनु० २।७१ इत्यत्र कुल्लूकः)। व्याकारो व्याक्रिया स्पष्टीकरणम्। &amp;lsquo;तस्माद् व्याकरणीय एवायं प्रश्नः&amp;rsquo; (यो० सू० ४।३३ भाष्ये)। व्याकरणीयो व्याख्यानीयः, विवरीतव्यः। &amp;lsquo;ततः पदं प्रविभज्य व्याकरणीयं क्रियावाचकं वा कारकवाचकं वा&amp;rsquo; (यो० सू० ३।१७ भा०)। उपतोऽर्थः। &amp;lsquo;न चेत् प्रश्नान्पृच्छतो व्याकरोषि&amp;rsquo; (भा० वन० ३।१३।१९)। व्याकरोषि व्याचक्षे व्याख्यासि वक्षि प्रतिब्रवीषि। &amp;lsquo;दम्पत्यो र्व्याकृतैवं हतविधिरुभयोर्लोकयोः शोकयोगम्&amp;rsquo; (विश्व० च० काशिवर्णन ७।९२)। व्यर्थौ व्याङावुपसर्गौ। व्याकृतेति कर्तरि लुङ्यात्मनेपदे रूपम्। &amp;lsquo;व्याकरणं च गर्भस्य&amp;rsquo; (सुश्रुत० १।३।३)। व्याकरणं विवरणम्। &amp;lsquo;वाग्वै पराच्यव्याकृता ऽवदत्&amp;rsquo; (तै० सं० ६।४।७)। अव्याकृता अविभक्ता। अवदत् अभिव्यक्तिमगमत्, ध्वनिमात्रमेवोदचरत् इति भट्टभास्करः।  कृष्  कृष् (कृष विलेखने)। &amp;lsquo;स्रस्तव्याकृष्टवसनाः&amp;rsquo; (रा० ५।५४।१५)। व्याकृष्टं व्यपरोपितम्।  क्रुश्  क्रुश् (क्रुश आह्वाने रोदने च)। &amp;lsquo;हा प्रिये क्वासि नष्टासि व्याक्रोशन्न्यपतत् क्षितौ&amp;rsquo; (रा० ३।६८।२)। व्याक्रोशन् उच्चैराक्रोशन्।  क्षिप्  क्षिप् (क्षिप प्रेरणे)। &amp;lsquo;ततो ज्यामभिमृज्याशु व्याक्षिपद् गाण्डिवं धनुः&amp;rsquo; (भा० कर्ण० ७४।२)। व्याक्षिपद् आतनोत्। आधूनोत्। &amp;lsquo;अथ प्रहस्याधिरथिर्व्याक्षिपद् धनुरुत्तमम्&amp;rsquo; (भा० कर्ण० ७८।२१)। उक्तोऽर्थः। &amp;lsquo;अधिज्यं तरसा कृत्वा गाण्डीवं व्याक्षिपद्धनुः&amp;rsquo; (भा० वि० ४५।२९)। व्याक्षिपत् टणत्-कारितवानिति नीलकण्ठः। &amp;lsquo;संहत्य भीमसेनाय व्याक्षिपत्सहसा करम्&amp;rsquo; (भा० वन० १०६)। &amp;lsquo;संप्रयुद्धौ हि तौ दृष्ट्वा बलिनौ रामरावणौ। व्याक्षिप्तहृदयाः सर्वे परं विस्मयमागताः&amp;rsquo; (रा० ६।९१।३३)॥ व्याक्षिप्तहृदया हृतहृदयाः। &amp;lsquo;अव्याक्षिप्तोऽक्षिपल्लेखं स स्नानकलशे ततः&amp;rsquo; (राज० ३।३७१)। अव्याक्षिप्तः समाहितः। चित्तव्याक्षेपादिना पारोक्ष्यम् (परोक्षे लिट् ३।२।११५ सूत्रे दीक्षितः)। व्याक्षेपो व्यासङ्गः विषयान्तरगमनम्। &amp;lsquo;अव्याक्षेपो भविष्यन्त्याः कार्यसिद्धेर्हि लक्षणम्&amp;rsquo; (रघु० १०।६)। अव्याक्षेपोऽविलम्बः। &amp;lsquo;कथमेतावन्ति दिनानि शत्रुजये व्याक्षेपो भविष्यति&amp;rsquo; (वि० पु० ४।१३।४८)। उक्तोऽर्थः। &amp;lsquo;बहुव्याक्षेपयुक्तानि त्वामाह वचनानि सः&amp;rsquo; (भा० शां० १५६।३)। व्याक्षेप आक्षेपः। यत्राभिहिते लक्षणे प्रवादान्तरव्याक्षेपात् तत्त्वनिश्चयो न भवति तत्र परपक्षव्युदासार्थं परीक्षाऽधिक्रियते (त्रिविधा चास्य शास्त्रस्य प्रवृत्तिरिति वात्स्यायनीये वाक्ये प्रशस्तपादभाष्ये कन्दलीकारस्य वचनम्)। तत्र व्याक्षेपोऽन्तरा क्षेपः पातः। &amp;lsquo;यावदहमपि शयनमुपगम्य नयनव्याक्षेपं करोमि&amp;rsquo; (बालच० २)। शयनं शयनीयम्। नयनव्याक्षेपो विषयान्तरेभ्यो दृशोर्व्यपवृत्तिः।  ख्या  ख्या (ख्या प्रकथने)। &amp;lsquo;व्याख्यास्यामि ते व्याचक्षाणस्य तु मे निदिध्यासस्व&amp;rsquo; (श० ब्रा० १४।५।४।४)। व्याख्यास्यामि विवरीष्यामि। &amp;lsquo;रावणस्यापि ते जन्म व्याख्यास्यामि जनेश्वर&amp;rsquo; (भा० वन० २७४।१०)। विस्तरेणाख्यास्यामीत्यर्थः। &amp;lsquo;इदं शतसहस्रं हि श्लोकानां पुण्यकर्मणाम्। सत्यवत्यात्मजेनेह व्याख्यातममितौजसा&amp;rsquo; (भा० आदि० ६१।१४)। व्याख्यातं पठितम्। &amp;lsquo;व्याचख्युश्चैव हतं प्रहस्तम्&amp;rsquo; (भट्टि० १४।११३)। ज्ञापयामासुः, वेदयाञ्चक्रुः। &amp;lsquo;विद्वद्वृन्दैः …व्याख्याता सा विद्युन्माला&amp;rsquo; (श्रुत० १५)। व्याख्याता कथिता, उदिता। संज्ञितेति तात्पर्यार्थः। &amp;lsquo;तस्य मतिर्जाता व्याख्यातुं पितरं स्वकम्&amp;rsquo; (रा० १।९।२७)। व्याख्यातुं सविस्तरं वर्णयितुम्।  चक्ष्  चक्ष् (चक्षिङ् व्यक्तायां वाचि)। &amp;lsquo;ऋचां सूक्तं व्याचक्षाणः&amp;rsquo; (श० ब्रा० १३।४।३।३)। व्याख्यां कुर्वाणः। &amp;lsquo;इति शुश्रुम पूर्वेषां ये नस्तद् व्याचचक्षिरे&amp;rsquo; (केन १।३)। व्याख्यातवन्त इत्यर्थः। &amp;lsquo;दक्षिणतो ब्रह्माणमुपवेश्य चतुर्होतॄन् व्याचक्षीत&amp;rsquo; (ऐ० ब्रा० ५।२३)। इहोच्चैरुच्चारणं व्याख्यानम्। चतुर्होतृनामकान् मन्त्रानुच्चारयेदित्यर्थः।  दा  दा (डुदाञ् दाने)। &amp;lsquo;एतमु एवान्ततोऽवित्त्वोत्क्रामति व्याददात्येवान्ततः&amp;rsquo; (छां० उ० १।२।९)। व्याददाति व्यातास्यो भवति। मुखं व्याददाति (आङो दोऽनास्यविहरणे १।३।२० सूत्रे वृत्तिस्थं प्रत्युदाहरणम्)। विहरति विवृणोतीत्यर्थः। नदी कूलं व्याददाति। विदारयतीत्यर्थः। विपादिकां व्याददाति। पादस्फोटो विपादिका। व्याददाति विपाटयति। व्यादत्ते पिपीलिका पतङ्गस्य मुखम्। विवृणोतीत्यर्थः। मुखं व्यादाय स्वपिति। व्यादाय विवृत्य।  दिश्  दिश् (दिश अतिसर्जने)। &amp;lsquo;तच्छ्रुत्वा राघवो वाक्यं लक्ष्मणं व्यादिदेश ह&amp;rsquo; (रा० ३।४।२४)। व्यादिदेश उवाच। दिशिरुच्चारणक्रिय इति भाष्यम्। &amp;lsquo;किन्तु व्यादिश मे देशं सोदकं बहुकाननम्। यत्राश्रमपदं कृत्वा…&amp;rsquo; (रा० ३।१३।११)॥ व्यादिश, निर्दिश, कथय। &amp;lsquo;समीरणो नोदयिता भवेति व्यादिश्यते केन हुताशनस्य&amp;rsquo; (कु० ३।२१)। व्यादिश्यत आदिश्यते आज्ञाप्यते। अतिरिक्तो विः। &amp;lsquo;व्यादिदेशान्नपानानि शय्याश्चाप्यतिमानुषाः&amp;rsquo; (भा० आश्व ८५।२०)। दीयन्तामित्यादिदेशेत्यर्थः। &amp;lsquo;आसनं चास्य भगवान्वसिष्ठो व्यादिदेश ह&amp;rsquo; (रा० १।५२।२)। &amp;lsquo;व्यादिदेश सबाह्यानां भक्ष्य-भोज्यमनुत्तमम्&amp;rsquo; (भा० भीष्म० १।१०)। उक्तपूर्व एवार्थः। &amp;lsquo;यद् व्यादिशेत्कार्यमवेक्ष्य धर्मम्…&amp;rsquo; (रा० २।२१।५९)। व्यादिशेत्=आदिशेत्। &amp;lsquo;शीघ्रं व्यादिश नौ राजन्वधायैषाम्&amp;rsquo; (रा० ५।८९।५१)। उक्तोऽर्थः। &amp;lsquo;दृष्ट्वा च विश्वकर्माणं व्यादिदेश पितामहः। सृज्यतां प्रार्थनीयैका प्रमदा&amp;rsquo; (भा० आदि० २११।११)॥ पूर्वेण समानोऽर्थः। &amp;lsquo;नकुलं सहदेवं च व्यादिदेश द्विजान्प्रति&amp;rsquo; (भा० वन० १७९।४८)। व्यादिदेश विससर्ज, प्रेषयामास। व्यादिशत् सैनिकान्कांश्चित् ऋष्यशृङ्गाय। उदितचर एवार्थः। &amp;lsquo;प्रजापतिर्देवेभ्यो यज्ञान् व्यादिशत्&amp;rsquo; (तै० सं० १।७।३।२)। विभज्याददात्। यज्ञेषु तेषु तेष्वाभजत देवानित्यर्थः। &amp;lsquo;नक्तंचराणां भूतानां व्यादिदेश बलिं तदा&amp;rsquo; (भा० आश्व० ६५।९)। व्यादिदेश जहार ददौ। &amp;lsquo;प्रजापतिर्देवेभ्यो भागधेयानि व्यादिशत्&amp;rsquo; (काठक० १०।१०)। विभज्याददात्। व्यतरत्। &amp;lsquo;तं (पुरोडाशं) यजमानो व्यादिशतीदं ब्रह्मण इदं होतुरिदमध्वर्योरिदमाग्नीध्र इति&amp;rsquo; (आप० श्रौ० ३।१।३।३)। व्यादिशति। विविधं विविच्य आदिशति निर्दिशति। &amp;lsquo;एकादश (गाः) दक्षिणा व्यादिशति&amp;rsquo; (का० श्रौ० २२।१५)। निर्दिशतीत्यर्थः। &amp;lsquo;अपश्यत महात्मानं (मणिभद्रं) व्यादिशन्तं (देवतानां) युधिष्ठिर&amp;rsquo; (भा० शां० २७१।१५)। देवेभ्यः फलयाचकान् निवेदयन्तम्। अथवा देवाज्ञया याचकेभ्यः फलानि समर्पयन्तम् (नीलकण्ठः)। &amp;lsquo;व्यादेशः सर्वयोधानामद्यैव क्रियतामिह&amp;rsquo; (रा० ५।८१।५४)। व्यादेश आदेशः। &amp;lsquo;अन्वेषणेऽनिरुद्धस्य चरान्व्यादिष्टवांस्तदा&amp;rsquo; (हरि० २।१२१।३५)। व्यादिष्टवान् आदिष्टवान्। स चरान् दिष्टवांस्तदेति पाठान्तरम्। &amp;lsquo;ते ह देवा ऊचुः। व्यादिष्टोऽयं देवताभ्यो यज्ञः&amp;rsquo; (श० ब्रा० ४।१।२।७)। विभज्य वितीर्ण इत्यर्थः। &amp;lsquo;ततः क्रमेण राज्यानि व्यादेष्टुमुपचक्रमे&amp;rsquo; (हरि० १।४।१)। &amp;lsquo;प्रजापति र्देवेभ्यो यज्ञान् व्यादिशत्। स आत्मन्यश्वमेधमधत्त&amp;rsquo; (तै० ब्रा० ३।८।१४।१)। वाक्यशेषपरिपूर्त्तये पुनरुपादानम्। अर्थस्तु प्राङ्निर्दिष्टः।  दीप्  दीप् (दीपी दीप्तौ)। &amp;lsquo;क्षणेन सर्वे विहिताः प्रदीपा व्यादीपयन्तो ध्वजिनीं तवाशु&amp;rsquo; (भा० द्रोण० १६३।१७)। व्यादीपयन्तः=सविशेषं प्रकाशयन्तः।  दृश्  दृश् (दृशिर् प्रेक्षणे)। &amp;lsquo;व्योम्नि प्रविष्टतमसा न स्म व्यादृश्यते पदम्&amp;rsquo; (भा० पु० ३।१७।६)। व्यादृश्यते व्यक्तं दृश्यते।  धा  धा (डुधाञ् धारणपोषणयोः)। &amp;lsquo;स चेद् व्याधीयीत… सर्वं प्राश्नीयात्&amp;rsquo; (बौ० ध० २।१।१।२०)। व्याधीयीत व्याधितः, उपतप्तः स्यात्, रुज्येत। &amp;lsquo;एतद्वै परमं तपः। यद् व्याहितस्य तप्यते&amp;rsquo; (श० ब्रा० १४।८।११।१)। व्याहितो व्याधितो रुग्णः। &amp;lsquo;प्रेतो यन्तु व्याध्यः&amp;rsquo; (अथर्व० ७।११९।२)। व्याध्यः विशिष्टा मनोनिष्ठाः पीडाः। आधय इत्यर्थः। विविधान्याध्यानानि वेति सायणः। व्याधीयतेऽपथ्यैरिति स्वामी। व्याधीयते विरुद्धो विपरीतः सञ्जन्यते। &amp;lsquo;न छन्दो व्याधीयते&amp;rsquo; (पञ्च० ब्रा० १६।११।१३)। व्याधीयते भिद्यते।  धु  धु (धुञ् कम्पने)। &amp;lsquo;करौ व्याधुन्वत्याः पिबसि रतिसर्वस्वमधरम्&amp;rsquo; (शा० १।२१)। व्याधुन्वत्या इतस्ततश्चलयन्त्याः। &amp;lsquo;व्याधूयन्ते निचुलतरुभिर्मञ्जरी चामराणि&amp;rsquo; (विक्रम० ४।४)। विविधं वीज्यन्ते।  नी  (णीञ् प्रापणे)। &amp;lsquo;यदि प्रतिप्रस्थातुः पृषदाज्यं भवति तत्स द्वेधा व्यानयते&amp;rsquo; (श० ब्रा० २।५।२।४१)। स्रुक्षु प्रत्येकमासिञ्चतीत्यर्थः।  पद्  पद् (पद गतौ)। &amp;lsquo;पवित्रं हि सोमो न तस्मिन्भक्षिते पात्रं व्यापद्यते&amp;rsquo; (मी० शा० भा० ३।५।२२)। व्यापद्यते दुष्यतीत्यर्थः। &amp;lsquo;न हि यत्र महाबाहुर्वासुदेवो व्यवस्थितः। किञ्चिद् व्यापद्यते तत्र…&amp;rsquo; (भा० द्रोण० ८४।३४)। व्यापद्यते हिंस्यते हीयते विक्रियते। &amp;lsquo;तेषामन्तर्हितधर्माणामधर्म-प्रधानानामपक्रान्तदेवतानामसवो व्यापद्यन्ते&amp;rsquo; (चरक० विमान० ३।२४)। व्यापद्यन्ते विक्रियन्ते। &amp;lsquo;यत्र विसर्जनीयो व्यापद्यते&amp;rsquo; (ऋ० प्रा० ४।११)। व्यापद्यते लुप्यते। न श्रूयते इत्यर्थः। &amp;lsquo;शीतोष्णवातवर्षाणि खलु विपरीतान्योषधीर्व्यापादयन्त्यपश्च&amp;rsquo; (सुश्रुत० १।२१।११)। व्यापादयन्ति दूषयन्ति विकृतिं नयन्ति। &amp;lsquo;अधर्मोत्तरता नाम कृत्स्नं व्यापादयेज्जगत्&amp;rsquo; (भा० आदि० ३७।२०)। व्यापादयेत् प्रणाशयेत्। &amp;lsquo;यदि तावन्तरेणान्यो दीक्षेत लोकमोषधिभिर्व्यापादयेत्&amp;rsquo; (गो० ब्रा० पू० ४।२)। व्यापादयेद् विहीनं कुर्यात्। &amp;lsquo;व्यापन्नेस्मिन् महत्यर्थे यत्नः श्रेयस्तदुच्यताम्&amp;rsquo; (भा० सौप्तिक० १।६९)। व्यापन्ने व्यृद्धे विनष्टे। &amp;lsquo;अव्यापन्नामविहतगतिर्द्रक्ष्यसि भ्रातृजायाम्&amp;rsquo; (मेघ० १।१०)। अव्यापन्नाम्=जीवाम्, जीवन्तीम्, ध्रियमाणाम्। &amp;lsquo;औदासीन्यं न युक्तं प्रियसुहृदि गते मत्कृते चातिघोराम्। व्यापत्तिं…&amp;rsquo; (मुद्रा० ६।२१)। व्यापत्तिं विपत्तिम्। &amp;lsquo;तस्य व्यापदमनुशोचत्यात्मव्यापदं मन्वानः&amp;rsquo; (यो० सू० २।५ भाष्ये)। व्यापदं विपत्तिम्। &amp;lsquo;योनिव्यापादो बीजोपघातश्च&amp;rsquo; (न्याय २११५८ वात्स्यायन भा०)। योनिव्यापादो योनिविकारः। &amp;lsquo;व्यापादो द्रोहचिन्तनम्&amp;rsquo; (अमरः)। &amp;lsquo;इत्युदीर्य नृपः सुज्जेः सज्जो व्यापादसिद्धये&amp;rsquo; (राज० ८।२११०)। व्यापादो निबर्हणम् प्रमापणम्। &amp;lsquo;व्यापत्तिं कर्मणां दृष्ट्वा जुगुप्सन्ति जनाः सदा&amp;rsquo; (भा० शां० २६३।३४)। कर्मणां कर्मफलानां व्यापत्तिरसिद्धिर्विलोपो विनाशः। &amp;lsquo;प्रधानद्रव्यव्यापत्तौ साङ्गावृत्तिस्तदादेशात्&amp;rsquo; (का० श्रौ० १।७।२७)। व्यापत्तिर्विनाशः। &amp;lsquo;अथाप्यन्तव्यापत्तिर्भवति ओघो मेघो नाधो गाधो वधूर्मध्विति&amp;rsquo; (नि० २।२१)। व्यापत्तिर्विकारः। &amp;lsquo;हन्तेः पाठार्थे वर्तमानस्य… वर्णव्यापत्त्या ओघशब्दवद् हकारस्थाने घकारः&amp;rsquo; (नि० १।१।६ इत्यत्र दुर्गः)। उक्तोऽर्थः। &amp;lsquo;तस्मात्तदा गर्भस्य जन्म व्यापत्तिमद् भवति&amp;rsquo; (चरक० शारीर० ४।२४)। मरणाय भवतीत्यर्थः। यदि पङ्कमग्नां समुद्धरतां परिश्रमेण गोर्व्यापत्तिः स्यान्न तदोद्वर्तारो दुष्येयुः। व्यापत्तिर्मरणम्। &amp;lsquo;न तत्र कर्मणो व्यापत् कथंचिदपि विद्यते&amp;rsquo; (भा० द्रोण० १११।३२)। व्यापद् विनाशः फलवैधुर्यम्। &amp;lsquo;व्यापादयन्ति ते विघ्नान्&amp;rsquo; (कथा० १२०।२०)। व्यापादयन्ति विशेषेणापादयन्ति प्रापयन्ति, उत्पादयन्ति। &amp;lsquo;व्यापन्नानि हवींषि केशनखकीटपतङ्गैरन्यैर्वा बीभत्सैः&amp;rsquo; (आश्व० श्रौ० ३।१०।२०)। व्यापन्नानि दूषितानि विकृतानि। &amp;lsquo;रञ्जितास्तेजसा त्वापः शरीरस्थेन देहिनाम्। अव्यापन्नाः प्रसन्नेन रक्तमित्यभिधीयते&amp;rsquo; (सुश्रुत० सू० १४।६)॥ अव्यापन्ना अविकृताः। &amp;lsquo;तत्राव्यापन्नेष्वृतुष्वव्यापन्ना ओषधयो भवन्ति&amp;rsquo; (सुश्रुत० १।६।१७)। व्यापादो वैपरीत्यं शीतोष्णादीनाम्। &amp;lsquo;विषमं वा ज्वरं कुर्याद् बलव्यापादमेव वा&amp;rsquo; (सुश्रुत० उत्तर० ३९।५६)। बलव्यापादो बलापचयः। &amp;lsquo;त एव (वातपित्तश्लेष्माणः) व्यापन्नाः प्रलयहेतवः&amp;rsquo; (सुश्रुत० सूत्र० २१।३)। व्यापन्ना विकृताः। न च सन्धयः। &amp;lsquo;व्यापादितास्तथा हन्युः…&amp;rsquo; (सुश्रुत० शरीर० ५।३५)। व्यापादिता आहताः।  पृ  पृ (पृङ् व्यायामे)। प्रायेणायं व्याङ्पूर्वः। अद्यत्वे कथमात्मना व्याप्रियसे। (इति वयम्)। क्व कर्मण्यासक्तिमान् भवतीत्याह। कथमात्मा व्यापार्यते। पूर्वेण समानोऽर्थः। &amp;lsquo;व्यापारयामास करं किरीटे&amp;rsquo; (रघु० ६।१९)। व्यापारयामास हस्तं न्यास। &amp;lsquo;(उमामुखे) व्यापारयामास विलोचनानि&amp;rsquo; (कु० ३।६७)। लोचनत्रितयं प्रेरयामास पातयामासेत्यर्थः। &amp;lsquo;मा व्यापृतः परकार्येषु भूस्त्वम्&amp;rsquo; (भा० सभा० ६४।६)। परकार्येषु मा स्म प्रसाङ्क्षीः , मात्मानं व्यापीपरः। &amp;lsquo;…वनद्विपानां त्रासार्थं…व्यापारितः शूलभृता&amp;rsquo; (रघु० २।३८)। व्यापारितो नियुक्तः। &amp;lsquo;व्यापारितं शिरसि शस्त्रमशस्त्रपाणेः&amp;rsquo; (वेणी० ३।१९)। व्यापारितं प्रयुक्तं प्रहृतम् प्रास्तम्।  भाष्  भाष् (भाष व्यक्तायां वाचि)। &amp;lsquo;व्याभाषमाणाश्चान्योन्यम्&amp;rsquo; (भा० वन० २५२।१५)। व्याङोर्योऽर्थः कमव्यतिहारलक्षणः सोऽन्योन्यमित्यनेनैवोक्तः। तेन शब्दोपजनः केवलं नार्थोपजनः। &amp;lsquo;इङ्गिताना प्रकारैश्च रूप व्याभाषणेन च&amp;rsquo; (रा० ४।२।२४)। व्याभाषरण विविधमाभिमुख्येन भाषरणम्। तत्तत्प्रसङ्गे दीयमानेनोत्तरेणेत्यर्थः। &amp;lsquo;तत्त्वेन मुखवर्णेन दृष्ट्या व्याभाषितेन च&amp;rsquo; (रा० ६।१२५।१५)। आभिमुख्येन विविधं भाषणं व्याभाषितम्। &amp;lsquo;व्याभाषितैर्वा रूपैर्वा विज्ञेया दुष्टताऽनयोः&amp;rsquo; (रा० ४।२।२७)। उक्तोऽर्थः।  मृश्  मृश् (मृश आमर्शने। आमर्शनं स्पर्शः)। &amp;lsquo;तेषां भुजपरामर्श-व्यामृष्टपरिघाशनि&amp;rsquo; (राक्षसानां बलम्) (रा० ६।७५।६०)। व्यामृष्टाः संस्पृष्टाः परिघाः परिघातनाः।  यम्  यम् (यम उपरमे)। &amp;lsquo;व्यायच्छत्स शरान्कर्णः कुन्ती-पुत्र-जिघांसया&amp;rsquo; (भा० द्रोण० १४०।७३)। व्यायच्छत् अक्षिपत्, प्रास्यत्। &amp;lsquo;ब्राह्मणश्च शूद्रश्च चर्मकर्ते व्यायच्छेते&amp;rsquo; (तै० ब्रा० १।२।६)। व्यायच्छेते विवदेते कलहायेते। &amp;lsquo;शूद्रार्यौ चर्मणि परिमण्डले व्यायच्छेते&amp;rsquo; (का० श्रौ० १३।३।९)। मदीयमिदं मदीयमिदमिति स्पर्धया स्वामिमुखं बलादाकर्षत इत्यर्थः। विवदेते कलहायेते इति तु कश्चिदन्यः। &amp;lsquo;राष्ट्रे व्यायच्छन्ते येऽश्वं रक्षन्ति&amp;rsquo; (श० ब्रा० १३।१।६।३)। राष्ट्रे राष्ट्रस्यार्थे व्यायच्छन्ते संग्रामयन्ते इत्यर्थः। &amp;lsquo;अन्योन्यस्पर्धया राजन् व्यायच्छन्त महारथाः&amp;rsquo; (भा० भीष्म० ४४।२४)। व्यायामं चक्रुरित्यर्थः। &amp;lsquo;व्यानो व्यायच्छते येन&amp;rsquo; (हरि० १।४०।५८)। व्यायामं बलसाध्यं कर्म करोतीत्यर्थः। &amp;lsquo;इदं श्रेयः परमं मन्यमाना व्यायच्छन्ते मुनयः&amp;rsquo; (भा० वन० १८६।२६)। व्यायच्छन्ते परमं यतन्ते। उद्यच्छन्ते। उद्यममाचरन्ति। &amp;lsquo;स कस्मात्त्वं जानतां ज्ञानवान्सन् व्यायच्छसे सञ्जय कौरवार्थे&amp;rsquo; (भा० उ० २९।१७)। व्यायच्छसे निग्रहं करोषीति नीलकण्ठः। &amp;lsquo;ततो व्यायच्छतामस्त्रैः पृथक्पृथगजिह्मगैः&amp;rsquo; (भा० द्रोण० १२९।३९)। व्यायच्छतां प्रहरताम्। &amp;lsquo;वरं व्यायच्छतो मृत्युर्न गृहीतस्य बन्धने&amp;rsquo; (मृच्छ० ६।१७)। व्यायच्छतो युध्यमानस्य। &amp;lsquo;तस्य व्यायच्छमानस्य रामस्यार्थे स रावणः&amp;rsquo; (रा० ३।५१।४१)। उक्तोऽर्थः। अन्ये तु वीरा नृपपुत्रपौत्राः कृष्णागतैर्नेत्रमनःस्वभावैः। &amp;lsquo;व्यायच्छमाना ददृशुर्न तान्वै सन्दष्टदन्तच्छदताम्रनेत्राः&amp;rsquo; (भा० आदि० १८७।११)। व्यायच्छमाना व्याददानाः। चक्षुः प्रसार्य कृष्णां द्रौपदीमेव ददृशुर्न पाण्डवान्। &amp;lsquo;व्यश्वौ गदाव्यायतसम्प्रहारौ&amp;rsquo; (रघु० ७।५२)। व्यायतो दीर्घः। &amp;lsquo;कंसोपि कोपरक्ताक्षः प्राहोच्चैर्व्यायतान्नरान्&amp;rsquo; (वि० पु० ५।२०।८२)। &amp;lsquo;तन्न मे दानातिशयव्यवसाये विघ्नाय व्यायन्तुमर्हन्ति भवन्तः&amp;rsquo; (अवदा० जा० २)। व्यायन्तुम् उद्योक्तुम् उद्यन्तुम्। &amp;lsquo;व्यायामेन परीप्सस्व जीवितं कौरवात्मज&amp;rsquo; (भा० वि० ६९।६)। व्यायामेन नित्यं देशान्तरसंचारेण। &amp;lsquo;रक्षांसि व्यायामे सहामहे&amp;rsquo; (अथर्व० २।४।४)। व्यायामे संचरणे। सहामहेऽभिभवामः। &amp;lsquo;अन्ये साम प्रशंसन्ति व्यायाममपरे जनाः&amp;rsquo; (भा० शां० २१।७)। व्यायामो युद्धम्। &amp;lsquo;व्यायामकृतसंकल्पः सरयूमन्वगां नदीम्&amp;rsquo; (रा० २।६३।२०)। व्यायामो मृगयाविहारः। &amp;lsquo;श्रमव्यायामकुशलाः समपद्यन्त यौवनम्&amp;rsquo; (भा० आदि० १०९।१८)। व्यायामो बाहुयुद्धाद्यभ्यासः। &amp;lsquo;व्यायामं मुष्टिभिः कृत्वा तलैरपि समागतैः&amp;rsquo; (भा० वन० १६७।४०)। व्यायामः सङ्घट्टनम्। &amp;lsquo;व्यायामसहमत्यर्थम्&amp;rsquo; (भा० वि० )। आकर्षणसमर्थम्। &amp;lsquo;ते (देवाश्चासुराश्च) आदित्ये व्यायच्छन्त&amp;rsquo; (तै० ब्रा० १।२।६।६)। व्यायच्छन्ताऽकलहायन्त। आदित्योऽयमस्माकमेव स्यादिति। &amp;lsquo;अथ या सहस्रतम्यासीत्तस्यामिन्द्रश्च विष्णुश्च व्यायच्छेताम्&amp;rsquo; (तै० सं० ७।१।५)। व्यायच्छेतां विप्रतिपन्नावभवतामिति भट्टभास्करः। &amp;lsquo;सोऽयं व्यायामकालो नोत्सवकालः&amp;rsquo; (मुद्रा० ३)। व्यायामो युद्धम्।  रभ्  रभ् (रभ राभस्ये)। &amp;lsquo;यदृचैव हौत्रं क्रियते यजुषाऽऽध्वर्यवं साम्नोद्गीथं व्यारब्धा त्रयी विद्या भवति (ऐ० ब्रा० ५।३३)। व्यारब्धा सम्यग् दृढं वा सर्वतो वा धृता भवति।  लभ्  लभ् (डुलभष् प्राप्तौ)। &amp;lsquo;यत्रैतत् पशवो मनुष्या वयांसीति वाचं व्यालभन्ते&amp;rsquo; (शां० ब्रा० ११।८)। व्यालभन्ते आददते।  वर्ण्  वर्ण् (वर्ण वर्णक्रियाविस्तारगुणवचनेषु)। &amp;lsquo;हर्षराजाश्रया चर्चाकथा व्थावर्णयिष्यते&amp;rsquo; (राज० ७।८७३)। व्यावर्णयिष्यते। उपवर्णयिष्यते, विस्तरेण वर्णयिष्यते। &amp;lsquo;व्यावर्णितमिदं चेष्टमलङ्कारतयैव नः&amp;rsquo; (काव्या० २।३६७)। उक्तोऽर्थः। &amp;lsquo;परवञ्चनात्मकान्यपि छलजातिनिग्रहस्थानानि तत्त्वरूपतयोपदिशतोऽक्षपादर्षेर्वैराग्यव्यावर्णनं तमसः प्रकाशात्मकत्वप्रख्यापनमिव&amp;rsquo; (स्याद्वाद० १०, हैमः)। विस्पष्टोऽर्थः।  वृ  वृ (वृञ् वरणे)। &amp;lsquo;व्यावृणु वरवर्णिनि विवक्षितम्&amp;rsquo; (हर्ष० प्र० उच्छ्वासे)। प्रकटयेत्यर्थः। &amp;lsquo;गाण्डीवमुक्तैरिषुभिर्महात्मा सर्वा दिशो व्यावृणोदप्रमेयः&amp;rsquo; (भा० द्रोण० १४५।९३)। व्यावृणोद् विशेषेणाच्छादयत्। &amp;lsquo;गावो न व्रजं व्युषा आवर्तमः&amp;rsquo; (ऋ० १।९२।४)। व्यावः=विवृतमपश्लिष्टमकरोत्। &amp;lsquo;ततो व्यावृत्य वदनं महाचलगुहानिभम्&amp;rsquo; (मात्स्य पु० १५२।१९)। व्यावृत्य, विवृत्य, व्यादाय।  वृज्  वृज् (वृजि वृजी वर्जने)। &amp;lsquo;तामन्नाद्याय व्यावृज्यासते&amp;rsquo; (पञ्च० ब्रा० १०।३।९)। &amp;lsquo;तां चतुर्धा व्यावृज्य गायेत्&amp;rsquo; (षड्० ब्रा० २।२)। व्यावृज्य विभज्य। &amp;lsquo;ऊरुवातविनिर्भिन्ना द्रुमा व्यावर्जिताः पथि&amp;rsquo; (भा० वन० १७९।५२)। व्यावर्जिता भुग्नाः।  वृत्  वृत् (वृतु वर्तने)। &amp;lsquo;व्यावर्तत नदी भीता हलमार्गानुसारिणी&amp;rsquo; (हरि० २।४६।३५)। व्यावर्तत विविधं प्रवोढुं प्रवृत्ता। &amp;lsquo;बुद्धिर्व्यावर्तते चास्य विनाशे प्रत्युपस्थिते&amp;rsquo; (भा० आश्व० १७।७)। व्यावर्तते निवर्तते परावर्तते, अपैति। &amp;lsquo;युगेष्वावर्तमानेषु धर्मो व्यावर्तते पुनः। धर्मे व्यावर्तमाने तु लोको व्यावर्तते पुनः&amp;rsquo; (भा० वन० १४९।३६)॥ व्यावर्तते आवर्तते आवृत्त्या पुनरुपतिष्ठते। &amp;lsquo;समाना ऋतव एकेन पदेन व्यावर्तन्ते&amp;rsquo; (तै० सं० ५।३।१।२)। व्यावृत्ता व्यतिरिक्ता भिन्ना भवन्ति। &amp;lsquo;वाक् सृष्टा न व्यावर्तत&amp;rsquo; (काठक० २७।३)। न व्यावर्तत&amp;ndash;अव्याकृताऽऽसीत्। &amp;lsquo;द्वा वा एता अस्य पन्थाना अन्तर्बहिश्चाहोरात्रेणैतौ व्यावर्तेते&amp;rsquo; (मैत्र्युप० ६।१)। व्यावर्तेते अहोरात्रेण=अह्ना रात्र्या चात्मानं विविङ्क्तः। &amp;lsquo;लौकिक्या वाचा व्यावर्तते ब्रह्म&amp;rsquo; (आप० ध० १।४।१३।७)। मिश्रं न भवतीत्यर्थः। &amp;lsquo;ते समावद्वीर्या एवासन्न व्यावर्तन्त&amp;rsquo; (ऐ० ब्रा० ३।४९)। विवादं न व्यवातिष्ठिपन्, न समापयन्। &amp;lsquo;अस्त्रे ते वारुणाग्नेये ताभ्यां बाणसमाहिते। न यावदभ्यपद्येतां व्यावर्तदथ भास्करः&amp;rsquo; (भा० द्रोण० ९८।५३)॥ व्यावर्तत मध्याह्नतः परावृत्तोऽभूत्। अवालम्बत। &amp;lsquo;संशयः… हृदि व्यावर्तते लोलः कल्लोल इव सागरे&amp;rsquo; (यो० वा० ४।२१।२)। व्यावर्तते भ्राम्यति। &amp;lsquo;ताः सृष्टाः पराच्य एवायन् न व्यावर्तन्त&amp;rsquo; (ऐ० ब्रा० ३।३६)। ताः (प्रजाः) न व्यावर्तन्त न पुनरागताः। &amp;lsquo;मखस्य शिरोसीति पिण्डं कृत्वा यथाभागं व्यावर्तेथामिति विभज्य&amp;rsquo; (आप० श्रौ० १।८।२४।५)। व्यावर्तेथाम्=प्रथग्भवेतम्। &amp;lsquo;शुक्लादयो हि गवादिकं सजातीयेभ्यः कृष्णगवादिभ्यो व्यावर्तयन्ति&amp;rsquo; (सा० द०)। व्यावर्तयन्ति पृथक्कुर्वन्ति। &amp;lsquo;व्यावर्तये रथं तूर्णं नदीवेगमिवार्णवात्&amp;rsquo; (भा० कर्ण० २६।१४)। व्यावर्तये निवर्तये। &amp;lsquo;इमे जीवा वि मृतैराववृत्रन्&amp;rsquo; (ऋ० १०।१८।३)। व्याववृत्रनु=व्यावीवृतन्। विविञ्चन्ति पृथक्कुर्वन्त्यात्मानमित्यर्थः। &amp;lsquo;व्यावर्तमानं तु महद् भवद्भिः पुण्यकीर्तिभिः। धृतं यदुकुलम्…&amp;rsquo; (हरि० २।२२।१९)। व्यावर्तमानम्=विनश्यत्। &amp;lsquo;व्यावृत्ता यत्परस्वेभ्यः श्रुतौ तस्करता स्थिता&amp;rsquo; (रघु० १।२७)। व्यावृत्ता निवृत्ता व्यपगता। &amp;lsquo;(सा मृता) व्यावृत्तनेत्रभ्रमरा पद्मिनीव हिमाहता&amp;rsquo; (कथा० ५२।१५२)। &amp;lsquo;व्यावृत्तं लक्ष्म सोमस्य&amp;rsquo; (भा० भीष्म० २।३२)। व्यावृत्तम् अपगतम्। &amp;lsquo;व्यावृत्तेऽर्यम्णि&amp;rsquo; (भा० द्रोण० १।२१)। परावृत्ते सूर्ये लम्बमाने दिवाकरे। &amp;lsquo;लभे जातमशाखाजं बहुपर्णशाखमप्रतिशुष्काग्रमसुषिरमव्यावृत्त०&amp;rsquo; (आप० श्रौ० ७।१।११७)। अव्यावृत्तोऽवलितः। पलाशादेरव्यावृत्तस्य यूप कुर्यादित्याह। &amp;lsquo;सोमपीथस्य चैषा सुरापीथस्य च व्यावृत्तिः&amp;rsquo; (ऐ० ब्रा० ८।८)। व्यावृत्तिर्भेदः। &amp;lsquo;अव्यावृत्तिं यज्ञाङ्गैरव्यवायं चेच्छेत्&amp;rsquo; (खा० गृ० १।१२५)। अव्यावृत्तिम् अपराङ्मुखताम्। &amp;lsquo;ऋतुव्यावृत्तौ सूयवसे&amp;rsquo; (आप० श्रौ० ७।८।२८।७)। व्यावृत्तौ परिवृत्तौ। &amp;lsquo;न श्रदधाम्युदयनग्रहणं त्वयोक्तं व्यावर्तनं करतलैरिव मन्दरस्य&amp;rsquo; (प्रतिज्ञा० २।९)। व्यावर्तनं भ्रमणम्। &amp;lsquo;य एवं विद्वान् व्यावृत्य दक्षिणां प्रतिगृह्णाति&amp;rsquo; (तै० ब्रा० २।२।५।१)। &amp;lsquo;ततो वा इदं व्यावर्तत&amp;rsquo; (पञ्च० ब्रा० २४।११।२)। व्यावर्तत व्यरमत्। &amp;lsquo;वैयावृत्त्यं करिष्यामि दिव्यौषधिविधानतः&amp;rsquo; (बृ० क० को० १०२।१२)। वैयावृत्त्यं चिकित्साम्, रोगापनयनम्। &amp;lsquo;ते (अग्नयः) यदव्यावृत्ता आधीयेरन्&amp;rsquo; (तै० ब्रा० १।१।८।१)। अव्यावृत्ताः समुदिताः। &amp;lsquo;सर्वं ह वै तत्र व्यावृत्तं भवति&amp;rsquo; (तै० ब्रा० ३।९।१९।२)। व्यावृत्तमितरविलक्षणम्। &amp;lsquo;न वा इदं दिवा न नक्तमासीदव्यावृत्तं ते देवा मित्रावरुणावब्रुवन् इदं नो विवासयतम्&amp;rsquo; (तै० सं० ६।४।८)। अव्यावृत्तमविभक्तम्। विवासयतं विभज्य स्थापयतम्।  व्यध्  व्यध् (व्यध ताडने)। &amp;lsquo;विस्मयाच्चोत्तरीयाणि व्याविध्यन्सर्वतो नृपाः&amp;rsquo; (भा० भीष्म० १२१।२८)। व्याविध्यन् प्राक्षिपन्। &amp;lsquo;गर्भो व्याविद्धं परिवर्तते&amp;rsquo; (का० सं० खिल० रक्त० श्लो० ५७)। इदं क्रियाविशेषणम्। आविद्धं कुटिलं भुग्नमिति चामरः। तेन विरत्रातिरिक्तः सुपरिहरः। &amp;lsquo;क्व च शस्त्रं क्व च क्षात्रं तपः क्व च वनं क्व च व्याविद्धमिदम्&amp;rsquo; (रा० ३।९।२७)।&amp;rsquo; व्याविद्धं परस्परव्याहतम्, संकुलम्। &amp;lsquo;अथ तं भग्नसर्वाङ्गं व्याविद्धनयनाम्बरम्&amp;rsquo; (भा० वि० २२।७७)। परित्यक्तनेत्राभिधानदुकूलवसनम्। &amp;lsquo;चिक्षेप तरसा वीरो व्याविध्य (गदां) सत्यविक्रमः&amp;rsquo; (भा० वन० १६।१९)। व्याविध्य भ्रमयित्वा। &amp;lsquo;अभ्याहतो घटः, येन तस्योपरि शतकपालो व्याविद्धसक्तुर्निपतितः&amp;rsquo; (तन्त्रा० ५।१)। व्याविद्धसक्तुर्विकीर्णसक्तुः। धानाचूर्णं सक्तवः स्युः (इत्यमरः)। &amp;lsquo;व्याविद्धैरिव मीननक्रमकरैः&amp;rsquo; (मृच्छ० ५।५)। व्याविद्धैर्भ्रान्तैः।  श्रि  श्रि (श्रिञ् सेवायाम्)। &amp;lsquo;वृक्षाश्चौषधयश्चैव व्याश्रयन्त परस्परम्&amp;rsquo; (भा०)। व्याश्रयोऽन्योन्याश्रयः। &amp;lsquo;षष्ठ्या व्याश्रये&amp;rsquo; (पा० ५।४।४८)। **व्याश्रयो नानापक्षसमाश्रयः। देवा अर्जुनतोऽभवन्। आदित्याः कर्णतोऽभवन्निति व्याश्रयस्योदाहरणं वृत्तौ स्थितम्। व्याश्रिताश्च भवन्ति। केचित्कंसभक्ताः केचिद् वासुदेवभक्ताः। (हेतुमति च ३।१।२६ सूत्रे भाष्ये)। व्याश्रिता नानापक्षसमाश्रिताः।  श्रु  श्रु (श्रु श्रवणे)। &amp;lsquo;मा वि वेनो वि शृणुष्वा जनेषु&amp;rsquo; (तै० ब्रा० २।४।७।८)। विशेषेण शृण्वित्यर्थः।  सञ्ज्  सञ्ज् (षञ्ज सङ्गे)। &amp;lsquo;बाहूबाहवि व्यासजेताम्&amp;rsquo; (शिशु० १८।१२)। आसत्त्याऽयुध्येताम् इत्यर्थः। कर्मव्यतिहार आत्मनेपदम् इति मल्लिः। तथा सति यकि सति व्यासज्येतामिति स्यात्। छन्दोभङ्गश्च स्यात्। &amp;lsquo;तारापीडो व्यासङ्गविघातार्थं बहिर्नगराद्… विद्यामन्दिरमकारयत्&amp;rsquo; (काद०)। व्यासङ्गश्चित्तस्यान्यत्र गमनम्। व्यासज्यवृत्तिर्धर्मः। अनेकद्रव्यसमवेतो गुणादिः।  सिध्  सिध् (षिध गत्याम्, षिधू शास्त्रे माङ्गल्ये च)। &amp;lsquo;तत्सर्वं निन्दयामासुर्यज्ञव्यासेधकारिणः&amp;rsquo; (वि० पु० १।६।३०)। व्यासेधो विरोधो निषेधः। &amp;lsquo;यत्रेदमुक्तमैकान्तिकत्वं व्यासेधद्भिः&amp;rsquo; (योग सू० २।२३ इत्यत्र वैशारद्यां वाचस्पतिमिश्रः)। प्रतिषेधद्भिरित्यर्थः।  स्था  स्था (ष्ठा गतिनिवृत्तौ)। &amp;lsquo;आ ते राष्ट्रमिह रोहितोऽहार्षीद् व्यास्थन् मृधः&amp;rsquo; (अथर्व० १३।१।३५)। व्यास्थन् मृधः शत्रवो विप्रस्थिताः, नाना दिशो भेजुरित्यर्थः। &amp;lsquo;व्यास्थापयति&amp;rsquo; (तै० ब्रा०)। नाना दिक्षु विसृजतीत्यर्थः।  हन्  हन् (हन हिंसागत्योः)। &amp;lsquo;पूर्वेण पश्चिमस्यानुपपत्तिर्व्याघातः।&amp;rsquo; (कौ० अ० २।१०।२८)। &amp;lsquo;व्याहतामिव पश्यामो धर्मस्य विविधां गतिम्&amp;rsquo; (भा० आश्व० ४९।१)। व्याहतां परस्परविरुद्धां, संकुलाम्। &amp;lsquo;न ते कञ्चिदभिप्रायं व्याहन्तुमहमुत्सहे&amp;rsquo; (रा० २।१०।३४)। न ते कामपीच्छां विहन्तुं प्रत्यूहितुं विरोद्धुमीहे। &amp;lsquo;क्व चारण्यं क्व च क्षात्रं क्व च पालनम्। ईदृशं व्याहतं कर्म न भवान् कर्तुमर्हति&amp;rsquo; (रा० २।१०६।१८)॥ व्याहतं विप्रतिषिद्धम्  हृ  हृ (हृञ् हरणे)। &amp;lsquo;यदि व्याहरते राजन्विप्राणां धर्मवादिनाम्। ततो धर्मकृतात् क्षिप्रमपवादात्प्रमुच्यते&amp;rsquo; (भा० अनु० ११२।६)। व्याहरते संभाषते विप्रैरित्यर्थः। &amp;lsquo;अनुत्पन्नेषु वाक्येषु चोद्यमाना विवक्षया। किं नु पूर्वं तदा देवी व्याजहार सरस्वती&amp;rsquo; (भा० आश्व० २१।२४)॥ व्याजहार उवाच। किं नु तत्त्वं विशेषेण आजहार आहृतवतीति तु नीलकण्ठः। &amp;lsquo;प्रश्नानुच्चरितानद्य व्याहरिष्यसि चेन्मम&amp;rsquo; (भा० वन० १८०।१७)। व्याहरिष्यसि वक्ष्यसि प्रतिवक्ष्यसि। &amp;lsquo;स्नातस्तु वरुणस्तेजो जुह्वतोऽग्निः श्रियं हरेत्। भुञ्जानस्य यमस्त्वायुस्तस्मान्न व्याहरेत् त्रिषु&amp;rsquo; (कृत्य० द्वि० खण्डे समुद्धृतं शातातप-वचनम्)॥ न व्याहरेन्नोच्चारयेच्छब्दम्। वाग्यतः स्यात्, जोषमासीत्। &amp;lsquo;ततो राज्ञो धृतराष्ट्रस्य गृहे गोमायुरुच्चैर्व्याहरदग्निहोत्रे&amp;rsquo; (भा०)। व्याहरत्=अक्रोशत्, अरौत्। &amp;lsquo;वृतो गोपालकैः प्रीतो व्याहरत् कुरुनन्दन&amp;rsquo; (भा० वन० २४०।६)। व्याहरत् व्यहरत्। विहारमकरोत्। आङधिकः। &amp;lsquo;नामभिर्व्याहरन्तौ च सवत्सा गाः परन्तपौ&amp;rsquo; (हरि० २।१४।३)। व्याहरन्तौ आकारयन्तौ। &amp;lsquo;अव्याहृतं व्याहृताच्छ्रेयः&amp;rsquo; (भा० उ० ३६।१२)। व्याहृतमुच्चारितं वाचाभिव्यक्तीकृतम्। &amp;lsquo;प्रश्नमिच्छामि वै किञ्चिद् व्याहृतं भवता स्वयम्&amp;rsquo; (हरि० १।२६।३२)। व्याहृतं प्रत्युक्तमुत्तरितम्। &amp;lsquo;अनुत्पन्ने च कार्यार्थे मां त्वं व्याहृतवानसि&amp;rsquo; (भा० द्रोण० ५५।१७)। व्याहृतवान् शप्तवान्। अन्यत्रास्मिन्नर्थे प्रायेणानुव्याहरतेः प्रयोगो दृश्यते। &amp;lsquo;श्ववायसैर्व्याहृतमांसशोणितं परत्र कस्त्वा धनयाच्ञ्या तुदेत्&amp;rsquo; (अवदा० जा० २८, श्लो० ४४)॥ व्याहृतमभ्यवहृतं खादितम्। अपूर्वोऽर्थोऽन्यत्र सुदुर्लभः। &amp;lsquo;व्याहार्य स ततस्तत्र सबालस्थविरां पुरीम्&amp;rsquo; (बृ० श्लो० सं० २।२८)। आकार्येत्यर्थः। &amp;lsquo;अमानुषाणि सत्त्वानि व्याहृतानि मुहुर्मुहुः&amp;rsquo; (रा० ७।४१।१८)। व्याहृतानि व्याहृतवन्ति। अर्शआदित्वादच्। व्याहारो व्यक्तवाक्, तद्युक्तानि।  ह्वे  ह्वे (ह्वेञ् स्पर्धायां शब्दे च)। &amp;lsquo;उभयतस्तर्हि निविदं व्याह्वयीत&amp;rsquo; (व्याह्वयेत्)। उच्चारयेदित्यर्थः। &amp;lsquo;ताभ्यो न व्याह्वयीत&amp;rsquo; (ऐ० ब्रा० ६।२१)। नानाऽऽह्वानं न कुर्यादित्यर्थः।  </description>
    </item>
    
    <item>
      <title>१०९ व्युद् (वि&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/109_vyud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/109_vyud/</guid>
      <description>अस्  अस् (असु प्रक्षेपे)। &amp;lsquo;व्युदस्यत्यसंख्याताः शर्कराः&amp;rsquo; (कौ० सू० ५०)। व्युदस्यति विकिरति, विस्तारयति। &amp;lsquo;मुञ्जवज्जर्जरीभूता बहवस्तत्र पादपाः। चीराणीव व्युदस्तानि रेजुस्तत्र महावने&amp;rsquo; (भा० वन० ११।४९-५०)॥ चीराणि वृक्षवल्कलानीव। व्युदस्तानि इतस्ततः क्षिप्तानि। &amp;lsquo;त्वं तु हेतूनतीत्यैतान् कामक्रोधौ व्युदस्य च&amp;rsquo; (भा० सभा० १३।५१)। व्युदस्य परिहृत्य विनीय विगमय्य। &amp;lsquo;सीमन्तिनी भुजलतागहनं व्युदस्य&amp;rsquo; (शान्तिशतके शिह्लणकृते)। उक्तोऽर्थः। &amp;lsquo;गुप्तिः क्षितिव्युदासेपि&amp;rsquo; (अमरः)। क्षितिव्युदासो भूगर्त इति स्वामी। शाश्वतश्च क्षितिव्युदासं दीर्णं विवरमाह। अयं गुप्त्यर्थान् ब्रुवन्नेवं पठति&amp;ndash;गुप्तिः कारा च रक्षा च दीर्णं च विवरं भुव इति।  ऊह्  ऊह् (ऊह वितर्के)। &amp;lsquo;गार्हपत्यं चेष्यन्पलाशशाखया व्युदूहति&amp;rsquo; (श० ब्रा० ७।१।१।१)। संमार्ष्टीत्यर्थः। तद्धैके। &amp;lsquo;उभयत्रैव पलाशशाखया व्युदूहन्&amp;rsquo; (श० ब्रा० ७।३।१।७)। संमार्गमकुर्वन्नित्यर्थः। &amp;lsquo;अथैनं पलाशशाखया व्युदूहति&amp;rsquo; (श० ब्रा० १३।८।२।३)। व्युदूहति उन्मृद्नाति। &amp;lsquo;अथैने (कुम्भ्यौ) व्युदूहति। दक्षिणस्यां शृतमासादयति उत्तरस्यां दधि&amp;rsquo; (आप० श्रौ० २।३।११।९)। व्युदूहति विभज्य गमयतीति रुद्रदत्तः।  क्रम्  क्रम् (क्रमु पादविक्षपे)। &amp;lsquo;इन्द्रियाणि वीर्याणि व्युदक्रामन्&amp;rsquo; (श० ब्रा० १२।७।१।९)। व्युदक्रामन् पृथक्त्वशः प्राचलन्। द्वन्द्वं रहस्यमर्यादेति सूत्रे (८।१।१५) व्युत्क्रमणे&amp;ndash;द्वन्द्वं व्युत्क्रान्ता इत्युदाहरणं वृत्तौ। व्युत्क्रमणं भेदः पृथगवस्थानम्। द्विवर्गसम्बन्धेन पृथगवस्थिता द्वन्द्वं व्युत्क्रान्ता इत्युच्यन्ते इति तत्रैव तद्व्याख्यानम्। &amp;lsquo;निर्णिक्तमनस पूता व्युत्क्रान्तरजसोऽमलाः&amp;rsquo; (भा० आश्व० ४७।३)। व्युत्क्रान्तं निष्क्रान्तमपगतम्। &amp;lsquo;आसन्गृहस्था भूयिष्ठा अव्युतक्रान्ताः स्वकर्मसु&amp;rsquo; (भा० शां० २७०।८)। अव्युत्क्रान्ता अनतिक्रान्ता अनतिक्रमवन्तः। आदरवन्त इत्यर्थः।  चर्  चर् (चर गतिभक्षणयोः)। &amp;lsquo;यथाग्नेः क्षुद्रा विस्फुलिङ्गा व्युच्चरन्त्येवमेवास्मादात्मनः सर्वे लोकाः सर्वे देवा भूतानि सर्व एवात्मानो व्यच्चरन्ति&amp;rsquo; (श० ब्रा० १४।५।२३)। व्युच्चरन्ति=निष्क्रामन्ति। &amp;lsquo;व्युच्चरन्त्याः पतिं नार्याः&amp;rsquo; (भा० आदि० १२२।१७)। व्युच्चरन्त्या व्यभिचरन्त्याः। &amp;lsquo;तासां व्युच्चरमाणानां कौमारात्सुभगे पतीन्&amp;rsquo; (भा० आदि० १२२।५)। उक्तोऽर्थः। &amp;lsquo;व्युच्चरंश्च महादोषं नर एवापराध्यति&amp;rsquo; (भा० शां० २६६।३८)। व्युच्चरन् आचरन्। महादोषं पारदार्यम्।  छिद्  छिद् (छिदिर् द्वैधीकरणे)। &amp;lsquo;अव्युच्छिन्नास्ततस्त्वेते सर्गस्थित्यन्तसंयमाः&amp;rsquo; (वि० पु० १।२।२६)। अव्युच्छिन्ना अनवरताः। &amp;lsquo;ऋक्सामयजुषां घोषो ज्याघोषश्च महात्मनः। अव्युच्छिन्नोऽभवद् राज्ये…&amp;rsquo; (हरि० १।४१।५२)॥ **उक्तोऽर्थः। ** &amp;lsquo;अव्युच्छिन्नः पृथु प्रवृत्ति भवतो दानम् ममाप्यर्थिषु&amp;rsquo; (विक्रम० ४। )। अव्युच्छिन्ना ऽविरता। &amp;lsquo;स्वरूपविक्रियावत्त्वाद् व्युच्छेदस्तस्य विद्यते&amp;rsquo; (तत्त्वसंग्रहे २७३)। व्युच्छेद उत्साद उच्छित्तिः, विनष्टिः।  तप्  तप् (तप सन्तापे)। &amp;lsquo;व्युत्तेपे तपस्तीव्रम्&amp;rsquo; (स्कन्द० का० ४।१७।९४)। व्युत्तेपे ऽत्यन्तं तेपे।  पद्  पद् (पद गतौ)। &amp;lsquo;शक्तस्य प्रतिभाति शक्तश्च व्युत्पद्यते&amp;rsquo; (काव्यमी० ४, पदवाक्यविवेके)। व्युत्पद्यते जानाति। &amp;lsquo;एतत्सर्वं पश्यन्नन्यो व्युत्पित्सुः फलसद्भावप्रतिपादने शब्दस्य सामर्थ्यं व्युत्पद्यते&amp;rsquo; (शास्त्रदीपिका १।२)। व्युत्पद्यते बुध्यते। &amp;lsquo;नाम रूढमपि व्युदपादि&amp;rsquo; (शिशु० १०।२३)। उणादयोऽव्युत्पन्नानि प्रातिपदिकानि। धातुतो नोत्पद्यन्ते स्म। धातुजातानि न भवन्तीत्यर्थः। अव्युत्पन्नो बालभावः। मुग्धोऽपटुरित्यर्थः। &amp;lsquo;तस्य भार्या व्युत्पन्नचारित्राऽजस्रं मित्रस्वजनैः प्रतिबोध्यते। न च तस्मात्परपुरुषसंसर्गान्निवर्तते&amp;rsquo; (तन्त्रा० ३।८)। व्युत्पन्नं विकृतम्। &amp;lsquo;व्युत्पन्नै रचितं न चैव वचनैः&amp;rsquo; (ध्वन्या० १ कारिका-व्याख्यायाम्)। व्युत्पन्नैश्चातुर्ययुक्तैः सुन्दरवचनैः। किमेभिरज्ञैर्व्युत्पादितैः। शिक्षितैः प्रबोधितैः सद्भिः। &amp;lsquo;अथ भगवताऽक्षपादेन निःश्रेयसहेतौ शास्त्रे प्रणीते व्युत्पादिते च पक्षिलस्वामिना किमपरमवशिष्यते यदर्थं वार्तिकारम्भः&amp;rsquo; (न्या० वा० तात्० टी०)। व्युत्पादिते व्याख्याते। &amp;lsquo;न च चित्रगुरित्यादौ… लक्षणा। बहुव्युत्पत्तिभञ्जनापत्तेः&amp;rsquo; (परमलघुमञ्जूषायां समासनिरूपणायाम् )। व्युत्पत्तिर्नियम इति व्याख्यातारः। &amp;lsquo;सुपां तिङां च व्युत्पत्तिं वाचां वाञ्छन्त्यलङ्कृतिम्&amp;rsquo; (का० प्र० ६।४८)। व्युत्पत्तिं विशेषेणोत्पत्तिं सन्निवेशम्। &amp;lsquo;व्युत्पत्तिरावर्जितकोविदापि न रञ्जनाय क्रमते जडानाम्&amp;rsquo; (विक्रमाङ्क० १।१६)। व्युत्पत्तिर्बाहुश्रुत्यम्, पाण्डित्यम्। लोकव्युत्पादनार्थत्वाच्छास्त्रस्य। व्युत्पादनम् प्रबोधनम् प्राज्ञत्वकरणम्। &amp;lsquo;एवमलङ्कारध्वनिमार्गं व्युत्पाद्य तस्य प्रयोजनवत्तां स्थापयितुमिदमुच्यते&amp;rsquo; (ध्वन्यालोके २।२७ व्याख्यायाम्)। व्युत्पाद्य अनुशिष्य उपदिश्य। &amp;lsquo;आर्य, किं महाराजस्य सन्देशोऽयमार्येणाव्युत्पन्न इव गृहीतः। भीमसेनः… का पुनरत्र व्युत्पत्तिः&amp;rsquo; (वेणी १)। अव्युत्पन्नोऽनवगतः। &amp;lsquo;धम्मिल्लस्य न कस्य प्रेक्ष्य निकामं कुरङ्गशावाक्ष्याः। रज्यत्यपूर्वबन्धव्युत्पत्तेर्मानसं शोभाम्&amp;rsquo; (का० प्र० ७।१८३)॥ विशिष्टा उत्पत्ति र्व्युत्पत्तिः कल्पना रचना। &amp;lsquo;नारदं स्वयमेव सनत्कुमारो व्युत्पादयति&amp;rsquo; (ब्र० सू० शां० भा० १।३।८)। प्रबोधयतीत्यर्थः।  सद्  सद् (षद्लृ विशरणगत्यवसादनेषु)। &amp;lsquo;तस्य क्रीतस्य मनुष्यानभ्युपावर्तमानस्य दिशो वीर्याणीन्द्रियाणि व्युदसीदन्&amp;rsquo; (ऐ० ब्रा० ३।१)। व्युदसीदन् विशीर्णतां गतानि। &amp;lsquo;ते दिशो व्युदसीदन्&amp;rsquo; (जै० ब्रा० १।१५३)। व्युदसीदन् व्युत्क्रान्तवन्तः।  सिच्  सिच् (षिच क्षरणे)। &amp;lsquo;व्युत्सेकोऽनूद्यतामेष नैवं कर्मणि सौमिके&amp;rsquo; (जै० न्या० ७।३।११)। दर्शपूर्णमासयोर्दिक्षु सर्वास्वापो विविधमुत्सिच्यन्ते। सोऽयं व्युत्सेकः। &amp;lsquo;अनेन मन्त्रेण यद्दिशां व्युत्सेचनं सोऽवभृथ इति&amp;rsquo; (तै० सं० १।७।७ इत्यत्र) भट्टभास्करः। उत्क्षिप्य वारिणः सेचनं व्युत्सेचनम्।  स्था  स्था (ष्ठा गतिनिवृत्तौ)। &amp;lsquo;यथा परं शक्तिधृतेर्न व्युत्थास्ये कथं चन&amp;rsquo; (भा० अनु० २०।२६)। न व्युत्थास्ये मर्यादाया न विचलिष्यामि। धर्मातिचरणं न करिष्य इत्यर्थः। &amp;lsquo;शक्यः खल्वेष राक्षसमतिपरिगृहीतोपि व्युत्तिष्ठमानः प्रज्ञया निग्रहीतुम्&amp;rsquo; (मुद्रा० १)। व्युत्तिष्ठमानो विरुद्धमुद्यच्छमानः। &amp;lsquo;चकर्ष यमुनां रामो व्यत्थितां वनितामिव&amp;rsquo; (हरि० २।४६।३४)। व्यत्थितां लङ्घितमर्यादाम्। &amp;lsquo;भ्रातृजाया ततः सा नौ व्युत्थिता दाप्यतामिति&amp;rsquo; (बृ० श्लो० सं० ४।२५)। व्युत्थिता विरुद्धाचारा प्रत्यभिनिविष्टा वा। &amp;lsquo;प्रजोपपीडके तस्मिन् राजनि व्यत्थिताः प्रजाः&amp;rsquo; (राज०)। विरोधमाचरन् प्रकुपिता अभूवन्। व्युत्थानं प्रतिरोधे च विरोधाचरणेऽपि चेत्यमरः। &amp;lsquo;तथैव व्यवहारोपि व्युत्थाने मे भविष्यति&amp;rsquo; (यो० वा० ६ (१) १२८।५८)। व्युत्थानं समाधेरुत्थानम्। &amp;lsquo;इदं श्रेय इदं श्रेय इत्येवं व्युत्थितो जनः&amp;rsquo; (भा० आश्व० ४९।१४)। व्युस्थितो विप्रतिपन्नः, नानाप्रतिपत्तिको विरुद्धमतिः। &amp;lsquo;स खलु कालः… व्युस्थितदर्शनानां वस्तुस्वरूप इवावभासते&amp;rsquo; (यो० सू० भाष्ये ३।५२)। भ्रान्तानामित्यर्थः। &amp;lsquo;एवं व्युत्थापिते धर्मे बहुधा विप्रबोधिते। निश्चयं नाधिगच्छामः…&amp;rsquo; (भा० आश्व० ४९।१३)। व्युत्थापिते प्रस्थानभेदं गमिते। &amp;lsquo;मायामोहेन ते दैत्याः प्रकारैर्बहुभिस्तथा। व्युत्थापिताः&amp;rsquo; (वि० पु० ३।१८।३२)। व्युत्थापिता विचालिताः। &amp;lsquo;ते ह स्म पुत्रैषणायाश्च वित्तैषणायाश्च लोकैषणायाश्च व्युत्थायाथ भिक्षाचर्यं चरन्ति&amp;rsquo; (श० ब्रा० १४।७।२।२६)। व्युत्थाय निष्क्रम्य अतिहाय। &amp;lsquo;न रोचते हि व्युत्थानम्&amp;rsquo; (भा० अनु० २०।२६)। धर्मातिचरणम्। &amp;lsquo;व्युत्थानं केवलं जरा&amp;rsquo; (तन्त्रा० २।४।११८)। व्युत्थानं व्यायामः प्रयत्न उद्योगः। &amp;lsquo;अध्वर्युप्रैषकाले तु व्युत्थिता ऋषयस्तथा&amp;rsquo; (मात्स्य० १४३।११)। व्युत्थिताः क्षुभिताः क्षोभं गताः। &amp;lsquo;प्रभुर्व्युत्थितो ब्रह्मन् गुरुर्वा यदि वेतरः। त्वया नियम्याः सर्वे…&amp;rsquo; (हरि० १।५५।२७)॥ व्युत्थितो लङ्घितमर्यादः। &amp;lsquo;चकर्ष यमुनां रामो व्युत्थितां वनितामिव&amp;rsquo; (हरि० २।४६।३४)॥ व्युत्थिता दुर्वृत्ता।  हृ  हृ (हृञ् हरणे)। &amp;lsquo;द्वयोः पात्रयोर्व्युद्धृत्य&amp;rsquo; (भा० श्रौ० ८।२।२)। व्युद्धृत्य भेदेन उद्धृत्य।  </description>
    </item>
    
    <item>
      <title>११० व्युप (वि&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/110_vyupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/110_vyupa/</guid>
      <description>अस्  अस् (असु क्षेपे)। &amp;lsquo;अथ सुवर्णरजतौ रुक्मौ व्युपास्यति&amp;rsquo; (श० ब्रा० १२।८।३।११)। व्युपास्यति=व्यस्यति, विभज्य ददाति।  जप  जप (जप जल्प व्यक्तायां वाचि, जप मानसे च)। &amp;lsquo;व्युपतोदव्युपजाप०…&amp;rsquo; (आप० ध० १।२।८।१५)। व्युपजापः श्रोत्रयोर्मुहुर्मुहुर्जल्पनम्।  तुद्  तुद् (तुद व्यथने)। &amp;lsquo;व्युपतोदव्युपजापोदामन्त्रण-नामधेयग्रहणानीति गुरोर्वर्जयेत्&amp;rsquo; (आप० ध० १।१।८।१५)। व्युपतोदोङ्गुल्यादिघट्टनं यदाभिमुख्यार्थं क्रियते।  नी  नी (णीञ् प्रापणे)। &amp;lsquo;आग्नेयमेवाग्निष्ठे नियुञ्ज्यादथेतरान्व्युपनयेयुर्यथापूर्वम्&amp;rsquo; (श० ब्रा० ३।९।१।२२)। एकैकशो नयेयुरित्यर्थः।  युज्  युज् (युजिर् योगे)। &amp;lsquo;नासंपृष्टो व्युपयुङ्क्ते परार्थे&amp;rsquo; (भा० उ० ३३।२२)। व्युपयुङ्क्ते वाग्व्ययं करोति।  रम्  रम् (रमु क्रीडायाम्)। &amp;lsquo;योधा व्युपारमन्युद्धात्&amp;rsquo; (भा० द्रोण० १३९।५४)। व्युपारमत्, विरता अभवन् इत्यर्थः। &amp;lsquo;व्युपरमं हैके&amp;rsquo; (आश्व० श्रौ० ७।११।२०)। विविधम् उपरम्योपरम्य। उपरमणं चात्र विलम्बनमुच्यते नावसानमिति नारायणः। &amp;lsquo;इन्द्रियाणां व्युपरमे मनोऽव्युपरतं यदि&amp;rsquo; (भा० शां० २७५।२४)। व्युपरमो विरामो विरतिर्विषयेष्वप्रवृत्तिः।  </description>
    </item>
    
    <item>
      <title>१११ विनि</title>
      <link>https://vishvAsa.github.io/sanskrit/koshaH/upasargArtha-chandrikA/111_vini/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/111_vini/</guid>
      <description>अस्  अस् (असु क्षेपे)। &amp;lsquo;गुणांश्च सूपशाकाद्यान्पयो दधि घृतं मधु। विन्यसेत् प्रयतः पूर्वं भूमावेव…&amp;rsquo; (मनु० ३।२२६)॥ विन्यसेत्=विन्यस्येत् विभज्य न्यस्येत् निदध्यात्। &amp;lsquo;त्वदर्थमिव विन्यस्ता… शिला&amp;rsquo; (रा० २।९६।६)। विन्यस्ता निहिता। &amp;lsquo;सुतविन्यस्तपत्नीकः&amp;rsquo; (याज्ञ० ३।४५)। पुत्रार्पितपत्नीक इत्यर्थः। &amp;lsquo;व्यूढौ विन्यस्तसंहतौ&amp;rsquo; (अमरः)।  कृ  कृ (डुकृञ् करणे)। &amp;lsquo;यो ज्येष्ठो विनिकुर्वीत लोभाद् भ्रातॄन्यवीयसः&amp;rsquo; (मनु० ९।२१३)। विनिकुर्वीत वञ्चयेतेति कुल्लूकः। अपकुर्यात्, अपराध्नुयात्, तदर्थं हन्याद् इत्यन्ये। &amp;lsquo;तत्त्वया चरता लोके धर्मो विनिकृतो महान्&amp;rsquo; (रा० ६।११।१८)। विनिकृतो लङ्घितः। &amp;lsquo;विश्वामित्रो विनिकृतो विनिःश्वस्येदमब्रवीत्&amp;rsquo; (रा० १।५६।२२)। विनिकृतस्तिरस्कृत इति कतकः। निरस्तसर्वशक्तिरिति तिलककारो रामः। &amp;lsquo;वीरो विनिकृतो भ्रात्रा जगद् भ्रमति दुःखितः&amp;rsquo; (रा० ४।३।२०)। विनिकृतो निरस्तः। &amp;lsquo;राज्याद् विनिकृतोस्माभिः कथं सोस्मासु विश्वसेत्&amp;rsquo; (भा० शल्य० ५।७)। विनिकृतो विनाकृतः। &amp;lsquo;शरण्यं सर्वभूतानां (मुनिं) पित्रा विनिकृतं तव&amp;rsquo; (भा० आदि० ५०।७)। विनिकृतमपकृतं तिरस्कृतम्। &amp;lsquo;नामित्रो विनिकर्तव्यः&amp;rsquo; (भा० शां० ९६।१५)। निकृत्या वञ्चयितव्य इत्यर्थः। &amp;lsquo;अथ यो विनिकुर्वीत ज्येष्ठो भ्राता यवीयसः&amp;rsquo; (भा० अनु० १०५।७)। विनिकुर्वीत शाठ्यमाचरेत्।  कृत्  कृत् (कृती छेदने)। &amp;lsquo;विनिकृत्तानि दृश्यन्ते शरीराणि शिरांसि च&amp;rsquo; (भा० वन० १६०।५३)। विनिकृत्तानि खण्डितानि शकलीकृतानि।  कॄ  कॄ (कॄ विक्षेपे)। &amp;lsquo;विनिकीर्णानि योधानां वदनानि चकाशिरे&amp;rsquo; (भा० द्रोण० ८९।८)। इतस्ततो विक्षिप्तानीत्यर्थः। &amp;lsquo;विनिकीर्णधनुर्बाणं दृष्ट्वा निहतमर्जुनम्&amp;rsquo; (भा० वन० ३१३।२)। उक्तोऽर्थः। &amp;lsquo;विनिकीर्णः… भीमबलाद् हतः&amp;rsquo; (राक्षस:) (भा० वन० ११।७३)। व्यायताङ्गः पतित इत्यर्थः। &amp;lsquo;सिद्धचारणसङ्घैश्च विनिकीर्णः…&amp;rsquo; (महाशैलः) (रा० ४।४१।३३)। विनिकीर्ण आकीर्णः। &amp;lsquo;क्व नु मां त्वदधीनजीवितां विनिकीर्य क्षणभिन्नसौहृदः। …असि विद्रुतः&amp;rsquo; (कु० ४।६)॥ विनिकीर्य सावहेलं परित्यज्य।  क्षिप्  क्षिप् (क्षिप प्रेरणे)। &amp;lsquo;रक्षांसि रक्षांसि विनिक्षिपन्ति&amp;rsquo; (रा० ५।११।१२)। अधः पातयन्ति। &amp;lsquo;या दिव्या इति मन्त्रेण हस्तेष्वर्घ्यं विनिक्षिपेत्&amp;rsquo; (याज्ञ० १।१।२३०)। विनिक्षिपेत्। निदध्यात्, दद्यात्। &amp;lsquo;कृत्स्नमेते विनिक्षिप्ताः प्रतिरूपेषु कर्मसु&amp;rsquo; (भा० शां ८०।३०)। विनिक्षिप्ता अधिकृताः। प्रतिरूपेष्वनुरूपेषु।  गम्  गम् (गम्लृ गतौ)। &amp;lsquo;तत्रान्यतरार्थं क्रियेत यदि विनिगमनायां हेतुर्भवेत्&amp;rsquo; (मी० शा० भा० ४।१।२२)।  ग्रह्  ग्रह् (ग्रह उपादाने)। &amp;lsquo;द्विपा वा बलिनो राजन् वृषभा वा महाबलाः॥ विनिग्राह्या यदि मया निग्रहीष्यामि तानपि&amp;rsquo; (भा० वि० ४।३३)। विनिग्राह्या वशे करणीयाः, दमनीयाः। &amp;lsquo;न हि दण्डादृते शक्यः कर्तुं पापविनिग्रहः&amp;rsquo; (मनु० ९।२६३)। पापनिरोधः। पापाद् वारणम्। &amp;lsquo;न्यवेति विनिग्रहार्थीयौ&amp;rsquo; (नि० १।३।१३)। नीचैर्निधानार्थकावित्यर्थः। &amp;lsquo;अह इति च ह इति च विनिग्रहार्थीयौ&amp;rsquo; (नि० १।५।२-३)। अवधारणार्थकावित्यर्थः। विनिग्रहो नाम विभागेनावस्थितयोर्देवदत्तयज्ञदत्तयोरेकतरस्मिन्यज्ञदत्तेऽभिमते गोपायनस्य नियमेन ग्रहणमिति दुर्गः। &amp;lsquo;शिरःसु विनिगृह्यैतान् योधयामास पाण्डवैः&amp;rsquo; (भा० आदि० १२८।१७)। विनिगृह्य दृढं गृहीत्वेत्यर्थः। &amp;lsquo;कर्णस्तु वेदनां धैर्यादसह्यां विनिगृह्य तां&amp;rsquo; (भा० शां० ३।९)। विनिगृह्य विनियम्य  धा  धा (डुधाञ् धारणपोषणयोः)। &amp;lsquo;त्रेधात्मानं विन्यधत्त पृथिव्यां तृतीयम्&amp;rsquo; (तै० सं० २।४।१२।३)। &amp;lsquo;तत्त्रेधा विन्यधत्त पशुषु तृतीयम्&amp;rsquo; (तै० ब्रा० १।१।६।१)। विभज्य न्यधादित्यर्थ:। &amp;lsquo;तदासां पाप्मनो विनिदध्यात्&amp;rsquo; (श० ब्रा० १४।४।१।११)। उक्तोऽर्थः। &amp;lsquo;विनिधाय ततो भारं संनिधाय फलानि च&amp;rsquo; (भा० आदि० ७३।३१)। विनिधाय स्कन्धादवतार्य, व्यपरोप्य। &amp;lsquo;स्तनविनिहितमपि हारम्&amp;rsquo; (गीत० ११)। विनिहितो निहितः। विशब्दो न विशेषकृत्। &amp;lsquo;मधुगन्धघृतफणितानि विनिधाय द्विगुणा द्वितीयमासे लब्धिः&amp;rsquo; (बृ० सं० ४१।५)। विनिधाय संचित्य संगृह्य एकीकृत्य। &amp;lsquo;तस्य वैते वयं घोरास्तनू र्विनिधास्यामः&amp;rsquo; (शां० ब्रा० १।१)। विनिधास्यामः पृथङ् निधास्यामः।  ध्वंस्  ध्वंस् (ध्वंसु अवस्रंसने गतौ च)। &amp;lsquo;भूमौ बाणैर्विनिध्वस्तां पतितां ज्यामिवायुधात्&amp;rsquo; (गोरेसियो सं० रा० २।१२५।१३)। विनिध्वस्ताम् अवस्रस्ताम्, व्यायतपातं पतिताम्।  पत्  पत् (पत्लृ गतौ)। &amp;lsquo;एतं कदम्बमारुह्य तदेव शिशुलीलया। विनिपत्य ह्रदे घोरे दमयिष्यामि कालियम्&amp;rsquo; (हरि० २।११।५९)॥ विनिपत्य=अवप्लुत्य। &amp;lsquo;तस्करा विनिपत्य ?</description>
    </item>
    
    <item>
      <title>११२ विनिस् (वि&#43;निस्)</title>
      <link>https://vishvAsa.github.io/sanskrit/koshaH/upasargArtha-chandrikA/112_vinis/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/112_vinis/</guid>
      <description>कृन्त्  कृन्त् (कृती छेदने)। &amp;lsquo;तेषां गुदेभ्यश्चान्त्राणि विनिष्कृन्तन्ति&amp;rsquo; (वामन० १२।२५)। निष्कृष्य कृन्तन्तीत्यर्थः।  चर्  चर् (चर गतिभक्षणयोः)। &amp;lsquo;स यथार्द्रैधाग्नेरभ्याहितस्य पृथग् धूमा विनिश्चरन्ति&amp;rsquo; (श० ब्रा० १४।५।४।१०)। विनिश्चरन्ति निष्क्रामन्ति।  तप्  तप् (तप सन्तापे)। &amp;lsquo;(मत्स्यान्) पक्वान् विनिष्टप्तान्&amp;rsquo; (रा० ३।७६।१०)। विनिष्टप्ता बाढं तप्ताः।  दिश्  दिश् (दिश अतिसर्जने)। &amp;lsquo;गजानां च परीमाणमेतदेव विनिर्दिशेत्&amp;rsquo; (भा० आदि० २।२४)। लक्षयेत्, परिच्छिन्द्यात्। &amp;lsquo;तत्र (देशे) शल्यमभिनिर्दिशेत्&amp;rsquo; (सुश्रुत० १।९८।१७)। विद्यात्, जानीयात्, वेदयेद्वा। &amp;lsquo;शुद्धिं तस्य विनिर्दिशेत्&amp;rsquo; (याज्ञ० २।१११)॥ शंसेत् कीर्तयेद् घोषयेद्वेत्यर्थः। &amp;lsquo;यमेवंलक्षणं विद्यात्तममित्रं विनिर्दिशेत्&amp;rsquo; (भा० शां० ८०।१५)। &amp;lsquo;एककार्ये विनिर्दिष्टो यो बहून्यपि साधयेत्&amp;rsquo; (रा० ५।३७।३२)। विनिर्दिष्टो व्यादिष्ट आज्ञप्तः।  धू  धू (धू विधूनने, धूञ् कम्पने)। &amp;lsquo;अन्तरीक्षाद् विनिर्धूतास्तस्य वेगेन राक्षसाः। भूमौ निपतिताः…&amp;rsquo; (रा० ६।१६।८९)। विनिर्धूताः पराक्षिप्ता उत्सारिताः पराणुन्नाः।  पत्  पत् (पत्लृ गतौ)। &amp;lsquo;तस्माद् वनगहनाद् विनिष्पपात&amp;rsquo; (अवदा० जा० २६)। निश्चक्रामेत्यर्थः। &amp;lsquo;वानर्यो विनिष्पेतुर्गुहामुखात्&amp;rsquo; (रा० ४।१९।४)। उक्तोऽर्थः। &amp;lsquo;शशवच्च विनिष्पतेत्&amp;rsquo; (मनु० ७।१०६)। उत्प्लुत्य पलायेतेत्यर्थः। &amp;lsquo;परिभ्रमति चित्राणि मण्डलानि विनिष्पतन्&amp;rsquo; (रा० ३।४२।२७)। विनिष्पतन् संचरन्।  पिष्  पिष् (पिष्लृ संचूर्णने)। &amp;lsquo;विनिष्पिपेष चात्मानं प्रगृह्य सुभुजा भुजौ&amp;rsquo; (रा० ४।२।१९)। विनिष्पिपेष संचूर्णयामास।  लिख्  लिख् (लिख अक्षरविन्यासे)। &amp;lsquo;तस्माज्जिह्वां विनिर्लिखेत्।&amp;rsquo; सङ्घर्षेदित्यर्थः।  या  या (या प्रापणे)। &amp;lsquo;षष्टिः पुत्रसहस्राणि भिन्ने तुम्बे विनिर्ययुः&amp;rsquo; (रा० गोरे० १।४०।१७)। &amp;lsquo;यथा मात्रा कृतास्तस्माद् (हृदयात्) उपदेशा विनिर्ययुः&amp;rsquo; (काठक० १२।८१)।  युज्  युज् (युजिर् योगे)। &amp;lsquo;मयैकेन विनिर्युक्तः परिमुञ्चस्व राघव (रा० ३।६९।३९)। विनिर्युक्तः=वियुक्तः।  वप्  वप् (डुवप बीजसन्ताने)। &amp;lsquo;विनिरुप्तेऽभ्युदिते प्राकृतीभ्यश्शेषं तण्डुलभूतेष्वपनयेत्&amp;rsquo; (आप० श्रौ० ९।१४।७८)। विनिरुप्तेऽर्धनिरुप्ते।  वृत्  वृत् (वृतु वर्तने)। &amp;lsquo;स्वशरीराद् विनिर्वृत्ताश्चत्वार इव बाहवः&amp;rsquo; (रा० २।१।५)। विनिर्वृत्ताः संभूता उद्भूताः। &amp;lsquo;साक्षाद् रामाद् विनिर्वृत्तो धर्मश्चापि श्रिया सह&amp;rsquo; (रा० २।२।२९)। उक्तोऽर्थः।  हन्  हन् (हन हिंसागत्योः)। &amp;lsquo;दोषाणां तु विनिर्घातः&amp;rsquo; (आप० ध० १।८।२३।३)। विनिर्घातोऽपनोदोऽपाकरणम्।  हृ  हृ (हृञ् हरणे)। &amp;lsquo;पक्वाशयगतान्दोषान्स्रंसनेन विनिर्हरेत्&amp;rsquo; (का० सं० खिल० अम्ल० श्लो० ३०)। विनिर्हरेत् अपनयेत्, विगमयेत्।  </description>
    </item>
    
    <item>
      <title>११३ विपरा (वि&#43;परा)</title>
      <link>https://vishvAsa.github.io/sanskrit/koshaH/upasargArtha-chandrikA/113_viparA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/113_viparA/</guid>
      <description>इ  इ (इण् गतौ)। &amp;lsquo;यथास्तं विपरेतन&amp;rsquo; (ऋ० १०।८५।२३)। विविधं परागच्छत, निवर्तध्वमित्यर्थः। अस्तमिति गृहनाम। आथर्वणे तु अथास्तं विपरेतनेति पाठः।  </description>
    </item>
    
    <item>
      <title>११४ विपरि (वि&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/114_vipari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/114_vipari/</guid>
      <description>अय्  अय् (अय गतौ)। &amp;lsquo;निधायोदहरणं त्रिर्विपल्ययते&amp;rsquo; (श० ब्रा० ९।१।२।६)। विपल्ययते परिक्रामति। उपसर्गरेफस्य लत्वम्। उदहरणं घटः, उदकुम्भः।  अस्  अस् (असु क्षेपे)। &amp;lsquo;प्रतीकारो व्याधेः सुखमिति विपर्यस्यति जनः&amp;rsquo; (भर्तृ० ३।१९)। विपर्यस्यति भ्रमति मिथ्या बुध्यते। &amp;lsquo;दैवेनोपहतस्य बुद्धिरथवा पूर्वं विपर्यस्यति&amp;rsquo; (मुद्रा० ६।८)। विपर्यस्यति विपर्यासमेति, विकारमापद्यते, अन्यथाभावं भजते। &amp;lsquo;तं यदस्तमेतीति मन्यन्ते, अह्न एव तदन्तमित्वाऽथात्मानं विपर्यस्यते&amp;rsquo; (ऐ० ब्रा० ३।४४)। इह विपरिपूर्वोऽसिः सकर्मकः। &amp;lsquo;पात्रं चास्य विपर्यस्येयुः&amp;rsquo; (गौ० ध० ३।२।३)। अधोमुखी कुर्युरित्यर्थः। &amp;lsquo;विपर्यस्तं यथा नाम कुवलाश्वस्य धीमतः&amp;rsquo; (भा० वन० २०१।७)। विपर्यस्तं परिवृत्तम्। &amp;lsquo;हन्त विपर्यस्तः सम्प्रति जीवलोकः&amp;rsquo; (उत्तर० १)। वैपरीत्यं गत इत्याह। &amp;lsquo;अनुत्पन्नं ज्ञानं यदि यदि च सन्देहविधुरं विपर्यस्तं वा स्यात् परिचर वसिष्ठस्य चरणौ&amp;rsquo; (महावीर० ३।३६)। विपर्यस्तं ज्ञानमतत्त्वे तत्त्वबुद्धिः। &amp;lsquo;कथं नाम विपर्यासाद् धुन्धुमारत्वमागतः&amp;rsquo; (भा० वन० २०१।६)। विपर्यासात् विष्णुतेज आवेशात्परिवृत्तेः। &amp;lsquo;विपर्यासं यातो घनविरलभावः क्षितिरुहाम्&amp;rsquo; (उत्तर० २।२७)। विपर्यासो विपर्ययो वैपरीत्यम्। &amp;lsquo;अक्षभङ्गे नद्धविमोक्षे यानविपर्यासे&amp;rsquo; (गो० गृ० २।४।३)। यानविपर्यासे वाहनस्य पराभवने, ओत्तराधर्येऽन्यथागमने विपथगमने वा। &amp;lsquo;सखदुःखविपर्यासः&amp;rsquo; (भा० शां० ३३१।१)। सुखे दुःखधीः, दुःखे च सुखधीरित्याख्यं वैपरीत्यमित्याह। सिद्धविपर्यासश्च। क्तक्तवतू निष्ठा (१।१।५) सूत्रे वार्त्तिकम्। विपर्यासः संशयः। &amp;lsquo;भृगोश्चरुविपर्यासे&amp;rsquo; (हरि० १।२७।३६)। विपर्यासो व्यत्यासः।  इ  इ (इण् गतौ)। &amp;lsquo;खिन्नस्य हि विपर्येति तत्त्वज्ञस्यापि शेमुषी&amp;rsquo; (राज० ३।२०३)। विपर्येति विपर्यस्यति। &amp;lsquo;विपर्येष्यन्तौ वा एताग्निं भवतोऽत्येष्यन्तौ&amp;rsquo; (श० ब्रा० ४।२।१।१५)। विपर्येष्यन्तौ परिक्रमिष्यन्तौ। &amp;lsquo;आदित्येनैवायं ज्योतिषा कर्म कुरुते विपर्येति&amp;rsquo; (श० ब्रा० १४।७।१।२)। विपर्येति परावर्तते। &amp;lsquo;उत्तिष्ठ व्रतिनामग्र्य क्व विपर्येति मद्वचः&amp;rsquo; (राज० २।४९)। विपर्येति विप्लुतार्थं भवति, मृषा भवति। &amp;lsquo;सुखं लोके विपर्येति&amp;rsquo; (भा० शां० २२०।५)। (दान्तः) सुखं यथा स्यात्तथा पर्यटति विचरति लोक इत्यर्थः। &amp;lsquo;अतस्तु विपरीतस्य नृपतेरजितात्मनः&amp;rsquo; (मनु० ७।३४)। विपरीतस्य विपरीताचारस्य। &amp;lsquo;अहो बत महत् कष्टं विपरीतमिदं जगत्। येनापत्रपते साधुरसाधुस्तेन तुष्यति&amp;rsquo; (भा० वन० २।६४)॥ विपरीतमधरोत्तरम्, दुःस्थितम्, आकुलम्। &amp;lsquo;दूरमेते विपरीते विषूची अविद्या या च विद्येति ज्ञाता&amp;rsquo; (कठोप० १।२।४)। विपरीते तेजस्तमसी इवात्यन्तविरुद्धस्वभावे। &amp;lsquo;निमित्तानि विपरीतानि&amp;rsquo; (गीता १।३१)। शुभप्रत्यनीकानीत्याह। &amp;lsquo;दैवेनोपहतः पार्थो विपरीतश्च&amp;rsquo; (भा० द्रोण० १४५।१७)। विपरीतोऽन्यथाभूतप्रकृतिः। &amp;lsquo;नष्टचित्तो यथोन्मत्तो विपरीतो यथातुरः&amp;rsquo; (रा० २।१२।५५)। संनिपातादिना विपरीतप्रकृतिरिह विपरीत इत्युक्तः। &amp;lsquo;विपरीतश्च वृद्धश्च विषयैश्च प्रधर्षितः।&amp;rsquo; (रा० २।२१।३)। प्राप्त-प्रकृति-वैपरीत्य इत्यर्थः। &amp;lsquo;सिंहः संहननाद् हिंसेर्वास्याद् विपरीतस्य&amp;rsquo; (नि० ३।१८।२०)। विपरीतस्य प्राप्तवर्णानुपूर्वीविपर्ययस्य। &amp;lsquo;विपरीत इवाकाशे सूर्यो नक्षत्रमालया&amp;rsquo; (रा० ४।१४।१०) विपरीतो विशेषेण परीतो वेष्टितः। सप्तम्यन्तमिति केचित्। परीतं तु दिवा प्रोक्तं विपरीतं तु शर्वरी। पौर्णमासीगतश्चन्द्रः सूर्य इत्यभिधीयते ॥ इति तिलकोद्धृतमन्यदीयं वचनम्। &amp;lsquo;सीमाज्ञाने नृणां वीक्ष्य नित्यं लोके विपर्ययम्&amp;rsquo; (मनु० ८।२४९)। विपर्ययो विभ्रमः। &amp;lsquo;आहितो जयविपर्ययोपि मे श्लाघ्य एव परमेष्ठिना त्वया&amp;rsquo; (रघु० ११।८६)। जयविपर्ययो जयविरोध्यर्थः पराजय इत्यर्थः। &amp;lsquo;स्वशरीरशरीरिणावपि श्रुतसंयोगविपर्ययौ यदा&amp;rsquo; (रघु० ८।८९)। विपर्ययः संयोगविरोध्यर्थो वियोग इत्यर्थः। &amp;lsquo;नभसः स्फुटतारस्य रात्रेरिव विपर्ययः&amp;rsquo; (न भाजनम्) (कि० ११।४४)। रात्रेर्विपर्ययो दिवसः। &amp;lsquo;यदा वृश्चिकादिषु पञ्चसु (राशिषु) वर्तते तदाऽहोरात्राणि विपर्ययाणि भवन्ति&amp;rsquo; (भा० पु० ३।२१।५)। विपर्ययाणि विपरीतानि। क्लीबे प्रयोगः किमपि खिन्ते चेतः। शब्दानामर्थे च रूपे च निरर्गलोऽयं कविः। विपर्यये तु (शा० ५)। अन्यथाभावे त्वित्याह। &amp;lsquo;विपर्यये त्वस्याधिपतेरुल्लङ्घितः क्षात्रधर्मः स्यात्&amp;rsquo; (वेणी ५०)। उक्तोऽर्थः। &amp;lsquo;कथमेत्य मतिर्विपर्ययं करिणी पङ्कमिवावसीदति&amp;rsquo; (कि० २।६)। &amp;lsquo;वेषविपर्ययः&amp;rsquo; (पञ्चत० १)। नेपथ्यपरिवर्तनम्। &amp;lsquo;त्यागे श्लाघाविपर्ययः&amp;rsquo; (रघु० १।२२)। विपर्ययोऽभावः। &amp;lsquo;राघवाणामयुक्तोऽयं कुलस्यास्य विपर्ययः&amp;rsquo; (रा० १।२१।२)। विपर्ययो वैपरीत्यं वैसादृश्यम्। &amp;lsquo;निद्रा सज्ञाविपर्ययः&amp;rsquo; (कु० ६।४४)। चेतनाभाव इत्याह। &amp;lsquo;दुःशासनवधं श्रुत्वा कर्णस्य च विपर्ययम्&amp;rsquo; ( १।१६)। विपर्ययो विनाशः। &amp;lsquo;प्रियं त्वत्कृतमिच्छामि मम गर्भविपर्यये&amp;rsquo; (रा० १।४७।३)। गर्भविपर्ययो गर्भवैकृत्यम्। &amp;lsquo;हरिं विशन्ति स्म शरा लोका इव विपर्यये&amp;rsquo; (रा० ७।७।४)। विपर्ययः प्रलयः संवर्तः, भूतसम्प्लवः। &amp;lsquo;भयं द्वितीयाभिनिवेशतः स्यादीशादपेतस्य विपर्ययोऽस्मृतिः&amp;rsquo; (भा० पु० ११।२।३७)। विपर्ययो विभ्रमः।  क्रम्  क्रम् (क्रमु पादविक्षेपे)। &amp;lsquo;विपरिक्रामम्&amp;rsquo; (श० ब्रा० ७।५।२।३०)। विपरिक्रम्य, परिक्रम्य, परीत्येत्यर्थः। &amp;lsquo;आहवे विपरिक्रान्तः शूरः पञ्चत्वमागतः&amp;rsquo; (रा० ४।२२।१६)। विपरिक्रान्तः, पराक्रान्तः, दर्शितपराक्रमः।  तप्  तप् (तप सन्तापे)। &amp;lsquo;यस्या ममाभिषेकार्थं मनो विपरितप्यते&amp;rsquo; (रा० गोरे० २।१९।३)। अत्यन्तं तप्यते, संज्वरतीत्याह।  धा  धा (डुधाञ् धारणपोषणयोः)। &amp;lsquo;आचान्तः पुनराचामेद्वासो विपरिधाय च&amp;rsquo; (याज्ञ० १।१९६)। &amp;lsquo;सुप्त्वा भुक्त्वा क्षुत्वा स्नात्वा पीत्वा विपरिधाय च&amp;rsquo; (गो० गृ० १।२।३२)। &amp;lsquo;वाससी विपरिधाय&amp;rsquo; (पा० गृ० )। अत्रोदाहृतिषु विशब्दोऽनर्थकः। परिधाय आच्छाद्य वसित्वेत्यर्थः। वसितं वासो विहाय वासोन्तरपरिग्रहो वा विशब्दद्योत्यः। &amp;lsquo;यथा यथायथं वि परि दधावहै पुनस्ते&amp;rsquo; (तै० स० १।५।१०।१)। &amp;lsquo;व्येवैनेन परिधत्ते&amp;rsquo; (तै० सं० ५।३।११।३) इत्यत्र। &amp;lsquo;नग्तां नोदीक्षेतेति वेति वा मुखं विपरिधापयेत्&amp;rsquo; (गो० गृ० १।२।२)। विपरिधापयेत् आच्छादयेत्।  धाव्  धाव् (धावु गतिशुद्ध्योः)। &amp;lsquo;सन्तिष्ठत प्रहरत तूर्णं विपरिधावत&amp;rsquo; (भा० वन० २७१।१)। इतस्ततो धावतेत्याह। &amp;lsquo;धात्रा विहितभक्ष्याणि सर्वभूतानि मेदिनीम्। लोके विपरिधावन्ति रक्षितानि स्वकर्मभिः&amp;rsquo; (भा० शां० २८८।१८)॥ मेदिनीं विपरिधावन्ति भुवमटन्ति भूमिं विचरन्तीत्याह।  नम्  नम् (णम प्रह्वत्वे शब्दे च)। &amp;lsquo;विग्रह इति विपरिणतमनुषज्यते&amp;rsquo; (का० नी० सा० १०।७) इत्यत्र मङ्गला टीका। षष्ठे श्लोके विग्रहस्येति वर्तते। विपरिणतं कृतविभक्तिविपरिणामम्।  पत्  पत् (पत्लृ गतौ)। &amp;lsquo;तद्यथास्मिन्नाकाशे श्येनो वा सुपर्णो वा विपरिपत्य श्रान्तः संहत्य पक्षौ संलयायैव ध्रियते&amp;rsquo; (श० ब्रा० १४।७।१।१९)। विपरिपत्य इतस्ततः पतित्वा डयित्वा। &amp;lsquo;यत्रासौ देवदत्तो दात्रहस्तः समन्ततो विपरिपतन् दृश्यते&amp;rsquo; (६।१।८७ सूत्रभाष्ये)। विपरिक्रामन् अटाट्यां कुर्वन् वृथाट्यामाचरन्नित्यर्थः।  लिख्  लिख् (लिख अक्षरविन्यासे)। &amp;lsquo;वेदिं विपरिलिखति।&amp;rsquo; विमाय परितो लिखतीत्यर्थः।  वृत्  वृत् (वृतु वर्तने)। &amp;lsquo;हेतुनाऽनेन कौन्तेय जगद् विपरिवर्तते&amp;rsquo; (गीता ९।१०)। चक्रवद् भ्रमतीत्यर्थः। &amp;lsquo;सा तु बुद्धिः कृताप्येव पाण्डवान् प्रति मे सदा। दुर्योधन समासाद्य पुनर्विपरिवर्तते&amp;rsquo; (भा० उ० ४०।३१)॥ विपरिवर्तते परिवृत्ता भवति, अन्यथात्वं भजते। &amp;lsquo;धर्मानभ्यधिको धर्मी पूर्वतत्त्वानतिक्रमात्पूर्वपरावस्थाभेदमनुपतितः कौटस्थ्येनैव विपरिवर्तेत यद्यन्वयी स्यात्&amp;rsquo; (यो० सू० ३।१३ भाष्ये)। विपरिवर्तेत=धर्मि द्रव्यं परिणामात्मकं रूपं परिहाय कौटस्थ्येन परिवर्तेत। &amp;lsquo;भूमौ विपरिवर्तेत तिष्ठेद्वा प्रपदैर्दिनम्&amp;rsquo; (मनु० ६।२२)। लुठन्गतागतं कुर्यादित्यर्थः। &amp;lsquo;ततो विपरिवर्तमानपक्षावलीवलितशिरोधरम्&amp;rsquo; (तन्त्रा० ३।१०)। &amp;lsquo;ततः स व्यायतं कृत्वा वेषं विपरिवर्त्य च&amp;rsquo; (भा० वि० २३।१७)। वेषं सूदालङ्कारं परिवर्त्य गन्धर्ववेषेणेत्यर्थः। &amp;lsquo;नावं न शक्यमारुह्य स्थले विपरिवर्तितुम्&amp;rsquo; (भा० आश्व० ५०।३०)। विपरिवर्तितुम् परिक्रमितुम्।  हृ  हृ (हृञ् हरणे)। &amp;lsquo;न निविदः पदे विपरिहरेत्&amp;rsquo; (ऐ० ब्रा० ३।११)। विपरिहरेत् व्यत्यस्येत्। विपरीतं पठेदित्यर्थः। &amp;lsquo;अथैताभ्यां पयस्याभ्यां प्रचरिष्यन्तौ विपरिहरतः&amp;rsquo; (श० ब्रा० २।५।२।३६)। स्थानान्तरे सङ्क्रमयतः। &amp;lsquo;आमिक्षयोर्मेषप्रतिकृती विपरिहरतः&amp;rsquo; (भा० श्रौ० ८।८।१३)। उक्तोऽर्थः।  </description>
    </item>
    
    <item>
      <title>११५ विपर्याङ् (वि&#43;परि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/115_viparyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/115_viparyA~N/</guid>
      <description>वृत्  वृत् (वृतु वर्तने)। &amp;lsquo;नाग्निं विपर्यावर्तेत&amp;rsquo; (कौ० सू० १।२६)। पराङ्मुखो नापसरेदित्याह। &amp;lsquo;ईदृङ् वै राष्ट्रं वि पर्यावर्तयति&amp;rsquo; (तै० सं० २।५।१।१)। अपहृत्यान्यत्र सङ्क्रामयेत्।  </description>
    </item>
    
    <item>
      <title>११६ विप्र (वि&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/116_vipra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/116_vipra/</guid>
      <description>आप्  आप् (आप्लृ व्याप्तौ)। &amp;lsquo;विपाङ् विपाशनाद्वा विपाटनाद्वा विप्रापणाद्वा&amp;rsquo; (नि० ९।२६।१)। विप्रापणं विविधा व्याप्तिः, विसृमरतेति यावत्।  इ  इ (इण् गतौ)। &amp;lsquo;सा त्वं विप्रेहि तिष्ठ वा&amp;rsquo; (भा० आदि० १६७।३८) विप्रेहि दूरं गच्छ। &amp;lsquo;एते पृष्ठानि रोदसो र्विप्रयन्तो व्यानशुः&amp;rsquo; (ऋ० ९।२२।५)। एते सोमासः। विप्रयन्तो विसरन्तः प्रथमानाः। &amp;lsquo;यद्यु ते विप्रेताः स्युः&amp;rsquo; (श० ब्रा० ३।२।३।२२)। विप्रेताः स्युरुपरमेयुरिति यावत्। &amp;lsquo;सा त्वं विप्रेहि तिष्ठ वा&amp;rsquo; (भा० आदि० १६७।३८)। विप्रेहि दूरं गच्छ।  ईक्ष्  ईक्ष् (ईक्ष दर्शने)। &amp;lsquo;अधीरविप्रेक्षितमायताक्ष्याः&amp;rsquo; (कु० १।४६)। विप्रेक्षितमितस्ततः प्रेक्षणम्। &amp;lsquo;उन्मत्त इव विप्रेक्षन्निद वचनमब्रवीत्&amp;rsquo; (भा० द्रोण० ७३।२०)। विप्रेक्षन्=विप्रेक्षमाण इतस्तत ईक्षमाणः।  कृ  कृ (डुकृञ् करणे)। &amp;lsquo;अविनीत नोऽपत्यनिर्विशेषाणि सत्त्वानि विप्रकरोषि&amp;rsquo; (शा० ७)। कदर्ययसीत्यर्थः। &amp;lsquo;न त्विदं केषुचिद् ब्रह्मन् व्याहर्तव्यं कथं चन। विद्यार्थिनो हि मे पुत्रान् विप्रकुर्युः कुतूहलात्॥&amp;rsquo; विप्रकुर्युर्बाधेरन्। &amp;lsquo;कमपरमवशं न विप्रकुर्युर्विभुमपि तं यदमी स्पृशन्ति भावाः&amp;rsquo; (कु० ६।९५)॥ विप्रकुर्युः=विकारमुत्पादयेयुः, चित्तवृत्तिं दूषयेयुरित्यर्थः। &amp;lsquo;रक्षांसि विप्रकुर्वन्ति तापसान्&amp;rsquo; (रा० ३।१।२०)। बाधन्ते, कदर्थयन्ति। &amp;lsquo;आभरणोचितं रूपमाश्रमसुलभैः प्रसाधनैर्विप्रकार्यते&amp;rsquo; (शा० ४)। विप्रकार्यते विरूपं क्रियते। &amp;lsquo;तस्मिन् विप्रकृताः काले तारकेण दिवौकसः&amp;rsquo; (कु० २।१)। विप्रकृता उपपीडिताः। &amp;lsquo;तथा महीं विप्रकृतामनार्यैस्तपोवनादेत्य ररक्ष रामः&amp;rsquo; (बुद्ध० ९।६९)। उक्तोऽर्थः। &amp;lsquo;विधर्मतो विप्रकृतः पिता यस्याभवत्पुरा&amp;rsquo; (भा० शा० ८३।३९)। &amp;lsquo;विप्रकृतः पन्नगः फणां कुरुते&amp;rsquo; (शा० ६।३१)। विप्रकृतः क्षोभितः। उपतप्तो दूनः। &amp;lsquo;ततो वै प्राश्निकाः प्राहुः पशुं विप्रकृतस्त्वया। मांसैरभिजुहोतीति तव राष्ट्रं मुनिर्बकः&amp;rsquo; (भा० शल्य० ४१।२०)॥ त्वया विप्रकृतो बको मुनिः पशुं राष्ट्रं जुहोतीत्यन्वयः। विप्रकृतः तिरस्कृतः। परुषमुक्त इति प्राकरणिकोऽर्थः। &amp;lsquo;ये मां विप्रकृतां क्षुद्रैरुपेक्षध्वं विशोकवत्&amp;rsquo; (भा० वन० १२।१२६)। विप्रकृतामवमानिताम्। खलीकृताम्। &amp;lsquo;भर्तुर्विप्रकृतापि रोषणतया मा स्म प्रतीपं गमः&amp;rsquo; (शा० ४।१७)। विप्रकृता=असद् व्यवहृता। &amp;lsquo;एतैः कः सदृशो लोके दूरं विप्रकृतैरपि&amp;rsquo; (का० नी० सा० १८।४८)। विप्रकृतै राजापथ्यकारिभिर्विरुद्धैः। &amp;lsquo;दुष्टानां निर्लज्जानां च विप्रकृत् (भा० पु० ६।१७।११)। विप्रकृत् बाधकः परिभावकः। &amp;lsquo;कश्चान्यो भ्रातृभार्यां वै विप्रकर्तुं तथार्हति&amp;rsquo; (भा० उ० १८२।८)। विप्रकर्तुं निकर्तुं तिरस्कर्तुम्। &amp;lsquo;विप्रकारान्प्रयुङ्क्ते स्म स बहून् मम वेश्मनि&amp;rsquo; (भा० अनु० १७०।३८)। विप्रकारान् विरुद्धानाचारान्, अपचारान्, अपराधान्। &amp;lsquo;विप्रकारमपाक्रष्टुं राक्षसैर्भवतामिमम्&amp;rsquo; (रा० ३।६।२३)। विप्रकारं कदनं वैशसम्। &amp;lsquo;उदीरितां तामिति याज्ञसेन्या नवीकृतोद्ग्राहितविप्रकाराम्&amp;rsquo; (कि० ३।५५)। विप्रकारोऽधिक्षेपोऽवमानः। &amp;lsquo;शशंसुर्विप्रकारं तं तस्मै तारककारितम्&amp;rsquo; (भा० अनु० ८६।२८)। विप्रकार उपप्लवोऽपायो विनाशः। &amp;lsquo;मत्स्यानां विप्रकारांस्ते बहुनस्मानकीर्तयन्&amp;rsquo; (भा० वि० ४७।९)। &amp;lsquo;शैथिल्यं याति स रथः स्नेहो विप्रकृतो यथा&amp;rsquo; (मात्स्य० १३६।५६)। &amp;lsquo;येन कौमारके यूयं सर्वे विप्रकृताः सदा&amp;rsquo; (भा० उ० ७९।१२)। विप्रकृता उपपीडिताः, कदर्थिताः। &amp;lsquo;विप्रकारं सपत्नीनामेवं जीर्णापि राघव&amp;rsquo; (रा० २।२०।४६)। विप्रकारं तिरस्कारम् अवज्ञाम्, अवमाननाम्। &amp;lsquo;विप्रकारं च रामस्य सम्प्रयाणं वनस्य च&amp;rsquo; (रा० २।१२।७२)। विप्रकारमपकारमिति तीर्थः।  कृष्  कृष् (कृष विलेखने)। &amp;lsquo;कामं दुग्धे विप्रकर्षत्यलक्ष्मीम्।&amp;rsquo; (उत्तर० ५।३०)। दूरं गमयतीत्यर्थः। &amp;lsquo;विरुद्धेन लक्ष्येण हि विप्रकृष्टा&amp;rsquo; (भा० आदि० १९३।२४)। पितृकुलात्पतिकुलं प्रापितेत्यर्थः। सा विसृष्टेति पाठान्तरम्। विसृष्टाऽतिसृष्टा निसृष्टेत्यनर्थान्तरम्। इत्थं तिलकभेदा एते (विशेषकादयः)। &amp;lsquo;पर्यायत्वं त्वदूरविप्रकर्षात्&amp;rsquo; (२।६।१२३ अमरोद्घाटने स्वामी)। विप्रकर्षो वैदूर्यम्, भेदो विशेषः। &amp;lsquo;द्रौपद्याविप्रकर्षेण राज्यापहरणेन च&amp;rsquo; (भा० वन० २।९)। विप्रकर्षः कर्षणम्। &amp;lsquo;स्वगुणैरेव मार्गत विप्रकर्षं पृथग्जनात्&amp;rsquo; (भा० शां० २८७।२५)। विप्रकर्षः प्रकर्ष उत्कर्षः। &amp;lsquo;अन्येषां कर्म सफलमस्माकमपि वा पुनः। विप्रकर्षेण बुध्येत कृतकर्मा यथाफलम्&amp;rsquo; (भा० वन० ३२।४६)॥ विप्रकर्षोऽवसानम्। कृतानां कर्मणामन्त इति नीलकण्ठः। विप्रकर्षेण भेदेन वैलक्षण्येनेति परे। &amp;lsquo;खादनीयानि (मधूनि)) भूतानां यैर्बालो विप्रकृष्यते&amp;rsquo; (भा० स्त्री० ५।१८)। विप्रकृष्यते दूरं कृष्यते ह्रियते।  कॄ  कॄ (कॄ विक्षेपे)। &amp;lsquo;परिघो विप्रकीर्णस्ते बाणैश्छिन्नः समन्ततः&amp;rsquo; (रा० ६।९५।३९)। विप्रकीर्णः शकलीकृतो विपर्यस्तः। &amp;lsquo;विरथं विप्रकीर्णं च भग्नशस्त्रायुधं तथा&amp;rsquo; (यो हन्ति) (भा० वन० १८।१४)। विप्रकीर्णः प्रसारिताङ्गं भुवि पतितः। &amp;lsquo;स्रजश्च विविधाश्चित्रा विप्रकीर्णा ददर्श सः&amp;rsquo; (रा० ५।१४।५३)। विप्रकीर्णा विपर्यस्ताः। &amp;lsquo;विप्रकीर्णां तु तां दृष्ट्वा राक्षसानां महाचमूम्&amp;rsquo; (रा० ३।३०।३५)। विप्रकीर्णां भग्नाम्। &amp;lsquo;दिवसं विप्रकीर्णानामाहारार्थं च…। समागतानां नीडेषु पक्षिणां श्रूयते स्वनः&amp;rsquo; (रा० ३।५।५)॥ विप्रकीर्णानां व्यपेतानां विप्रयुज्य दिक्षु विदिक्षु च प्रस्थितानाम्।  क्रम्  क्रम् (क्रमु पादविक्षेपे)। &amp;lsquo;अधीत्य चाविप्रक्रमणं सद्यः&amp;rsquo; (आप० ध० २।२।५।२)। विप्रक्रमणमपगमनम्। &amp;lsquo;यस्य विप्रक्रान्तमहुतमग्निहोत्रं सूर्योऽभ्युदियात्&amp;rsquo; (आप० श्रौ० ९।२।८।३६)। विप्रक्रान्तं प्रक्रान्तम्। विशब्दोऽनर्थकः।  गम्  गम् (गम्लृ गतौ)। &amp;lsquo;यथागतं विप्रजग्मुर्विदित्वा पाण्डवान् वृतान्&amp;rsquo; (भा० आदि० २००।८)। विप्रतस्थिर इत्याह। &amp;lsquo;प्रजाः सर्वा महाराज विप्रजग्मुर्यथागतम्&amp;rsquo; (भा० वन० १०५।१९)। विप्रजग्मुर्नाना दिक्षु प्रतस्थिरे। &amp;lsquo;हतारोहाश्च मातङ्गाः पाण्डवेन कृता रणे। विप्रजग्मुरनीकेषु मेघा वातहता इव&amp;rsquo; (भा० भीष्म० ५४।८३-८४)॥ विप्रजग्मुर्विप्रकीर्णा बभूवुः। घना वाताहता इवेति पाठान्तरम्।  दुष्  दुष् (दुष वैकृत्ये)। &amp;lsquo;वेदास्त्यागश्च यज्ञाश्च नियमाश्च तपांसि च। न विप्रदुष्टभावस्य सिद्धिं गच्छन्ति कर्हिचित्&amp;rsquo; (मनु० २।९७)॥ विप्रदुष्टभावस्य दुष्टस्वभावस्य। विप्रावनर्थकौ।  द्रु  द्रु (द्रु गतौ)। &amp;lsquo;भयार्ता विप्रदुद्रुवुः&amp;rsquo; (हरि० २।११९।९८)। पलायाञ्चक्रिरे। &amp;lsquo;यूथपा मत्ताः सयूथा विप्रदुद्रुवुः&amp;rsquo; (रा० २९३।१)। उक्तोऽर्थः। &amp;lsquo;दृष्ट्वा विप्रद्रुता भीता मुनयः शतशो दिशः&amp;rsquo; (रा० १।५५।२२)। विप्रद्रुताः कान्दिशीकाः। &amp;lsquo;विप्रद्रुतानहं मन्ये निमग्नाञ्शोकसागरे&amp;rsquo; (भा० कर्ण० २।१९)। उक्तोऽर्थः। &amp;lsquo;यथा वै व्योकसौ (पक्षिणौ) विप्रद्रवतः&amp;rsquo; (पञ्च० ब्रा० १४।३।८)। विप्रद्रवतः=विश्लिष्टं पततः। &amp;lsquo;तांश्च विप्रद्रुतान्सर्वान्&amp;rsquo; (रा० २।९६।५)। विप्रद्रुतान् दिक्षु विदिक्षु च द्रुतान् पलायितान्।  धाव्  धाव् (धावु गतिशुद्ध्योः)। &amp;lsquo;(सेना) विप्रधावति वेगेन भीमस्याभिहता शरैः&amp;rsquo; (भा० कर्ण० ६०।६१)। विप्रधावति विप्रकीर्णा सती धावति।  नश्  नश् (णश अदर्शने)। &amp;lsquo;ब्राह्मणेषु प्रमूढेषु धर्मो विप्रणशेद् ध्रुवम्&amp;rsquo; (भा० १३।३०८३)। विप्रणशेत्, विप्रणश्येत्, तिरोभवेत्, पराभवेत्। &amp;lsquo;अपि श्वपाके शुनि वा न दानं विप्रणश्यति&amp;rsquo; (भा० १३।३२१२)। विप्रणश्यति निष्फलं भवति। &amp;lsquo;अविप्रणाशः सर्वेषां कर्मणामिति निश्चयः&amp;rsquo; (भा० आश्रम० ३४।४)। फलवन्ति कर्माणि भवन्ति नाफलानीत्याह।  नी  नी (णीञ् प्रापणे)। &amp;lsquo;संवत्सरं विप्रणयेतस्माज्जातः पुनर्भवेत्&amp;rsquo; (भा० शां० ९६।४)। विप्रणयेत् शिक्षयेत्। तव दासोऽस्मीति वदेति शिक्षयेदिति प्रकृतेऽर्थः। विप्रणयेदतिक्रमयेत् क्षपयेदिति तु संस्कृतशार्मण्यकोषः। &amp;lsquo;संचये च विनाशान्ते मरणान्ते च जीविते। संयोगे विप्रयोगान्ते को नु विप्रणयेन्मनः&amp;rsquo; (भा० शा० १०४।४४) विप्रणयेद् योजयेत् आसजेत्।  बुध्  बुध् (बुध अवगमने, बुधिर् बोधने)। &amp;lsquo;एवं व्युत्थापिते धर्मे बहुधा विप्रबोधिते। निश्चयं नाधिगच्छामः संमूढाः सुरसत्तम&amp;rsquo; (भा० आश्व० ४९।१३)॥ विप्रबोधिते=बोधिते=वर्णिते=निरूपिते। विप्रावनर्थकौ, तदर्थस्य बहुधेत्यनेनैवोक्तत्वात्।  मुच्  मुच् (मुच्लृ मोक्षणे)। &amp;lsquo;भोक्तारो विप्रमुच्यन्ते कर्ता दोषेण लिप्यते&amp;rsquo; (भा० उ० ३३।४२)। विप्रमुच्यन्ते बन्धं न लभन्ते। विप्रावनर्थकौ।  मोक्ष्  मोक्ष् (मोक्ष असने)। &amp;lsquo;प्रहारविप्रमोक्षार्थं सहसा धरणीं गतः&amp;rsquo; (भा० भीष्म० ४८।९२) प्रहारविप्रमोक्षार्थं। प्रहारपरिहारार्थम्। आघातवञ्चनार्थम्।  या  या (या प्रापणे)। &amp;lsquo;विप्रयातांस्तु वो भिन्नान्&amp;rsquo; (भा० कर्ण० ९३।५४)। विप्रयातान् विद्रुतान् नाना दिशो भजमानान्। &amp;lsquo;विप्रयातरथानीकाः समपद्यन्त पाण्डवाः&amp;rsquo; (भा० भीष्म० ५२।११)। विप्रयातो विप्रकीर्णः। विप्रद्रुतानीका इति पाठान्तरम्।  युज्  युज् (युजिर् योगे)। &amp;lsquo;यदि तु चन्द्रमुखमिति विप्रयुज्यते तदा विशेषणसमासायत्तं रूपकम्&amp;rsquo; (रसगङ्गाधरे परिणामालङ्कारे नागेशः)। विप्रयुज्यते विपरीतं प्रयुज्यते। &amp;lsquo;सुकरैर्विप्रयुक्तार्थाः कोशमापूरयन्त्युत&amp;rsquo; (हरि० १।५१।६)। सुकरैर्यथोचितैः करग्रहैर्विशेषेण प्रयुक्तार्था इति नीलकण्ठः। &amp;lsquo;विप्रयुक्तो हि रामेण मुहूर्त्तमपि नोत्सहे। जीवितुम्…&amp;rsquo; (रा० १।२०।८)॥ विप्रयुक्तो विरहितो विनाकृतः। &amp;lsquo;संयोगा विप्रयोगान्ताः&amp;rsquo; (रा० २।१०५।१६)। विप्रयोगो विरहः, विनाभवः। &amp;lsquo;मा भूदेवं क्षणमपि च ते विद्युता विप्रयोगः&amp;rsquo; (मेघ० )। &amp;lsquo;वागेषा यत्पृष्ठानि। तामेतां विप्रयुञ्जते तां विहरन्ति&amp;rsquo; (जै० ब्रा० २।१)। विप्रयुञ्जते पृथक् कुर्वन्ति। &amp;lsquo;ततो रथै र्विप्रयुक्तैर्वारणैश्च प्रचोदितैः&amp;rsquo; (मात्स्य० १७५।४)। विप्रयुक्तै र्विशेषेण प्रयुक्तैः प्रेरितैः प्राजितैः। &amp;lsquo;दृश्यते खल्वपि विप्रयोगः। तद्यथा अक्षीणि मे दर्शनीयानि पादा मे सुकुमारा इति&amp;rsquo; (पा० १।४।२१ सूत्रे भाष्यम्)। विरुद्धः प्रयोगो विप्रयोगः।  लप्  लप् (लप व्यक्तायां वाचि)। &amp;lsquo;विभाषा विप्रलापे&amp;rsquo; (पा० १।३।५०)। विप्रलापो विरोधोक्तिरित्यमरः। &amp;lsquo;सत्यं श्रेष्ठं पाण्डव विप्रलापम्&amp;rsquo; (भा० वन० ५।२१)। &amp;lsquo;विगतः प्रलापोऽनर्थकं वचो यस्मात्, सत्यविशेषणम्। न चेन्मोघं विप्रलप्तं ममेदम्&amp;rsquo; (भा० शां० २९।१४५)। विप्रलप्तम्=विप्रलपितम्। सविस्तरं प्रकर्षेण लपितं भाषितमिह विप्रलपितमुक्तम्। चरमे चरणे पथ्यं मुमूर्षोरिव सुप्रयुक्तम् इत्युक्तेर्विरुद्धवचनमित्यर्थो नेह सङ्गच्छते। &amp;lsquo;अप्यस्वरं सुस्वरविप्रलापा&amp;rsquo; (रा० ३।६३।७)। विप्रलापो विलापः, अन्यत्र विरोधोक्तिमाह।  लभ्  लभ् (डुलभष् प्राप्तौ)। &amp;lsquo;चन्द्रोपरागं प्रति तु केनापि विप्रलब्धासि&amp;rsquo; (मुद्रा० १)। विप्रलब्धाऽतिसंहिता, मिथ्योक्ता। &amp;lsquo;स वै धर्मो विप्रलब्धः सभायां पापात्मभिः&amp;rsquo; (भा० वन० ४।५)। विप्रलब्धो हिंसितः, अनादरेण लङ्घितः। &amp;lsquo;इत्युक्तास्ते तदा राजन् विप्रलम्भप्रधर्षिताः&amp;rsquo; (भा० मौ० १।१८)। विप्रलम्भो वञ्चना। &amp;lsquo;तृषार्तं सति पानीये विप्रलम्भेन योजयन्&amp;rsquo; (रा० २।७५।५७)। उक्तोऽर्थः। विप्रलम्भेन योजयन् विसंवदन् नास्तीत्युक्त्वाऽप्रयच्छन्नित्युक्तं भवति। &amp;lsquo;यस्माद्याति च लोकोऽयं विप्रलभ्य परस्परम्। ममत्वं न क्षमं तस्मात्स्वप्नभूते समागमे&amp;rsquo; (बुद्ध० ६।४८)॥ विप्रलभ्य वियुज्य। &amp;lsquo;पौरुषेयवचनानि तु पुरुषबुद्धिप्रभवत्वाद् भ्रान्त्या विप्रलिप्सया वा प्रयुक्तानि&amp;rsquo; (शा० दी० १।२)। विप्रलिप्साऽतिसन्धित्सा। &amp;lsquo;लुब्धेभ्यो विप्रलब्धेभ्यस्तेभ्यो नः सुमहद् भयम्&amp;rsquo; (रा० ४।१९।१६)। विप्रलब्धेभ्यः (पूर्वमस्माभिः) वञ्चितेभ्यः।  ली  ली (लीङ् श्लेषणे)। &amp;lsquo;विद्याकल्पेन मरुता मेघानां भूयसामपि। ब्रह्मणीव विवर्तानां क्वापि विप्रलयः कृतः&amp;rsquo; (उत्तर० ६।६)॥ विप्रलयः सम्पूर्णो लयः, अनवयवेनाभिसंवेशः।  लुप्  लुप् (लुप्लृ छेदने)। &amp;lsquo;उभयोर्हस्तयोर्मुक्तं यदन्नमुपनीयते। तद्विप्रलुम्पन्त्यसुराः सहसा दुष्टचेतसः&amp;rsquo; (मनु० ३।२२५)॥ विप्रलुम्पन्ति आच्छिन्दन्ति। &amp;lsquo;संचितान्यस्य वित्तानि विविधानि सहस्रशः। दस्युभिर्विप्रलुप्यन्ताम्…&amp;rsquo; (रा० २।७५।४३)॥ लुण्ट्यन्तामित्यर्थः।  वद्  वद् (वद व्यक्तायां वाचि)। &amp;lsquo;विप्रवदन्ते सांवत्सराः विप्रवदन्ति सांवत्सराः।&amp;rsquo; (पा० १।३।५०)। युगपत् परस्परप्रतिषेधेन विरुद्धं वदन्तीत्यर्थः। &amp;lsquo;विप्रवादाः सुबहवः श्रूयन्ते पुत्रकारिताः&amp;rsquo; (भा० अनु० ४९।२)। विप्रवादा विविधाः प्रवादाः।  वस्  वस् (वस निवासे)। &amp;lsquo;स हि रामभयादेभिर्नागरैर्विप्रवासितः&amp;rsquo; (भा० उ० १४७।२४)। दूरे स्थापित इत्याह। &amp;lsquo;विप्रवासे गुरोराचार्यकुलाय&amp;rsquo; (आप० ध० १।३।३३)। विप्रवासेऽसंनिधौ। &amp;lsquo;विप्रोष्य ज्येष्ठस्य पुत्रस्योभाभ्यां पाणिभ्यां मूर्धानं परिगृह्य जपेत्&amp;rsquo; (गो० गृ० २।८।२१)। &amp;lsquo;कामं तेषु तु विप्रोष्य स्त्रीष्विवायमहं वदेत्&amp;rsquo; (महाभाष्ये पस्पशायाम्)। उक्तोऽर्थः। &amp;lsquo;तस्य सर्वस्वमादाय तं राजा विप्रवासयेत्&amp;rsquo; (विष्णु धर्म० २।७२।१४६)। विवासयेत्, प्रवासयेदित्यर्थः। एकतरेणाप्युपसर्गेण शक्यो विवक्षितोऽर्थो वक्तुम्। यथास्थिते निर्वासयेदित्येवार्थः।  व्यध्  व्यध् (व्यध ताडने)। &amp;lsquo;कलशैर्विप्रविद्धैश्च स्रुवैर्भग्नैस्तथैव च&amp;rsquo; (भा० वन० १०२।११)। विप्रविद्धैर्विप्रकीर्णैः। &amp;lsquo;विपकीर्णाजिनकुशं विप्रविद्धबृसीकटम्&amp;rsquo; (रा० ३।६०।७)। &amp;lsquo;कवची सशिरस्त्राणो विप्रविद्धशरासनः&amp;rsquo; (रा० ६।९०।७३)। विप्रविद्धशरासनो भग्नधन्वा।  व्रज्  व्रज् (व्रज गतौ)। &amp;lsquo;पुत्रान्संनिष्पाद्य ब्रूयुर्विप्रव्रजताऽस्मत्&amp;rsquo; (आप० ध० १।१०।२९।९)। विप्रव्रजत नाना भवत, विविधं प्रकर्षेण स्नेहमुत्सृज्य गच्छतेत्याह।  सृ  सृ (सृ गतौ)। &amp;lsquo;अद्य विप्रसरिष्यन्ति राक्षस्यो हतबान्धवाः&amp;rsquo; (रा० ३।३०।१०)। पलायिष्यन्त इत्याह। &amp;lsquo;सूपतीर्थाऽभवद् गङ्गा भूयो विप्रससार च&amp;rsquo; (भा० स्त्री० २७।५)। पात्रं तस्याः पृथुतरमभूदित्यर्थः। &amp;lsquo;एवमनादि दुःखस्रोतो विप्रसृतम्&amp;rsquo; (२।१५ योग० भा०)। विप्रसृतं सन्तानवाहि। &amp;lsquo;…बिलेभ्यश्चिरोषिता विप्रसरन्ति सर्पाः&amp;rsquo; (रा० ४।३०।४५)। विप्रसरन्ति विनिष्क्रामन्ति।  सृज्  सृज् (सृज विसर्गे)। &amp;lsquo;स ह मैत्रेयः स्वानन्तेवासिन उवाच यथार्थं भवन्तो यथागृहं यथामनो विप्रसृज्यन्ताम्&amp;rsquo; (गो० ब्रा० पूर्व० १।३२)। विप्रसृज्यन्तां विप्रतिष्ठन्ताम्।  स्था  स्था (ष्ठा गतिनिवृत्तौ)। &amp;lsquo;यथाग्नेज्वलतः सर्वा दिशो विस्फुलिङ्गा विप्रतिष्ठेरन्&amp;rsquo; (कौ० उ० ३।३)। विप्रतिष्ठेरन् नाना दिक्षु व्युच्चरेयुः। &amp;lsquo;तांस्तु विप्रस्थितान् दृष्ट्वा शास्त्रैः शास्त्राभिनन्दिनः&amp;rsquo; (भा० शां० २८७।९)। विप्रस्थितान् विविधैर्मार्गैः प्रस्थितान्। &amp;lsquo;विप्रस्थितेषु देवेषु&amp;rsquo; (रा० १।६३।२२)। यथास्वं निकाय्यान् प्रति प्रयातेषु। &amp;lsquo;विषस्थाने प्रदीप्ते वा प्रविष्टे निर्जनेपि वा&amp;rsquo; (कौ० अ० १३।२।४८)। विप्रस्थाने उत्पथेन प्रस्थाने। विर्वैपरीत्ये।  हन्  हन् (हन हिंसागत्योः)। &amp;lsquo;अविप्रहतमैक्ष्वाको पन्थानं प्रतिपेदतुः&amp;rsquo; (रा० ३।६९।२)। अविप्रहतम् अक्षुण्णम्। विशब्देन नार्थः। &amp;lsquo;नृत्येन चापराः क्लान्ताः पानविप्रहतास्तथा&amp;rsquo; (रा० ५।११।५)। पानेन विप्रहता हतेन्द्रिया अभिभूता निर्जिताः।  </description>
    </item>
    
    <item>
      <title>११७ विप्रति (वि&#43;प्रति)</title>
      <link>https://vishvAsa.github.io/sanskrit/koshaH/upasargArtha-chandrikA/117_viprati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/117_viprati/</guid>
      <description>इ  इ (इण् गतौ)। &amp;lsquo;यदि विप्रत्ययो ह्येष तदिदं दर्शयाम ते&amp;rsquo; (भा० शां० १११।१५)। विप्रत्ययः प्रत्ययाभावः, अविश्वासः। &amp;lsquo;विप्रत्ययादहङ्कारात्&amp;rsquo; (बुद्ध० १२।२४)। &amp;lsquo;एव प्रकाशो नृपतिप्रभावः… भवत्सु विप्रत्ययतो न रूढः&amp;rsquo; (अवदा० मैत्री० १२)। उक्तचर एवार्थः।  ज्ञा  ज्ञा (ज्ञा अवबोधने)। &amp;lsquo;प्राप्तां नीवीं विप्रतिजानीते&amp;rsquo; (कौ० अ० २।८।२६)। अप जानीते, अपलपतीत्यर्थः। विशब्दोऽर्थ विपर्यासयति। प्रतिज्ञानमभ्युपगमो भवति विप्रतिज्ञानमपह्नवः।  पद्  पद् (पद गतौ)। &amp;lsquo;न हि घटादौ प्रत्यक्षे विषये कश्चिद्विप्रतिपद्यते नास्ति घट इति&amp;rsquo; (बहदा० उ० ८।८ शां० भा०)। विप्रतिपद्यते विपरीतं जानाति। &amp;lsquo;कृत्वा बहून्यकर्माणि पाण्डवेषु नृशंसवत्। मिथ्यावृत्तिरनार्यः सन्नद्य विप्रतिपद्यसे&amp;rsquo; (भा० उ० १२८।१८)। विप्रतिपद्यसे विवादं कुरुषे मात्रादिभिः। &amp;lsquo;विदितवेदितव्यास्तु भिषजः सर्वं सर्वथा परीक्ष्यं परीक्ष्याध्यवस्यन्तो न क्वचिदपि विप्रतिपद्यन्ते&amp;rsquo; (चरक० विमान० ७।४)। न विप्रतिपद्यन्ते न मुह्यन्ति। यः कथं चित् प्रामाण्ये विप्रतिपद्येत तम्प्रति न्यायशास्त्रप्रसिद्धहेतुकथनमेतत्। विप्रतिपद्येत शङ्केत, सन्दिहीत। &amp;lsquo;वेत्थ यथेमाः प्रजाः प्रयत्यो विप्रतिपद्यान्तै&amp;rsquo; (श० ब्रा० १४।९।१।२)। विप्रतिपद्यान्तै इति पञ्चमो लकारः। दिक्षु विदिक्षु च प्रचरन्तीत्याह। नाना दिशो गच्छन्ति। &amp;lsquo;येषु विप्रतिपद्यन्ते षट्सु (पञ्चस्विन्द्रियेषु मनसि च) मोहात्फलागमे। तेष्वध्यवसिताध्यायी विन्दते ध्यानजं फलम्&amp;rsquo; (भा० वन० २११।२७)॥ &amp;lsquo;श्रुतिविप्रतिपन्ना ते यदा स्थास्यति निश्चला। …बुद्धिः&amp;rsquo; (गीता० २।५३)॥ श्रुतिविप्रतिपन्ना भिन्नार्थकश्रुति-श्रवणवशान् मोहं गता। व्यवस्थाशून्या विचलितेत्यर्थः। यत्र विप्रतिपत्तिः स्याद् धर्मशास्त्रार्थशास्त्रयोः (नारदस्मृतौ १।३३ टीकायाम्)। विप्रतिपत्तिर्विरोधः। &amp;lsquo;उवाच परया सूक्त्या बुद्ध्या विप्रतिपन्नया&amp;rsquo; (रा० २।१०९।१)। विप्रतिपन्नया प्रतिपत्तिरहितया विरोधवत्या। &amp;lsquo;स्वयं विप्रतिपन्ना वा यदि वा विप्रवासिता&amp;rsquo; (वा० धर्म० २८।२)। &amp;lsquo;शास्त्रैरधिगतानामिन्द्रियदौर्बल्याद् विप्रतिपन्नानाम्&amp;rsquo; (आप० ध० २।५।१०।१२)। विप्रतिपन्नानां स्वकर्मणो भ्रष्टानाम्। &amp;lsquo;तस्मिंश्च विद्याकर्मान्तमविप्रतिपन्ने धर्मेभ्यः&amp;rsquo; (आप० ध० १।१।१।१३)। पूर्वोदित एवार्थः। &amp;lsquo;तदिन्द्रियदौर्बल्याद् विप्रतिपन्नम्&amp;rsquo; (आप० ध० २।१०।२७।४)। विप्रतिषिद्धमित्यर्थ इति हरदत्तः। &amp;lsquo;प्रनष्टकूलाः प्रवहन्ति शीघ्रं नद्यो जलं विप्रतिपन्नमार्गाः&amp;rsquo; (रा० ४।२८।२५)। प्रतिबद्धा मार्गा नृणामाभिरिति तिलकः। &amp;lsquo;पञ्चधा विप्रतिपत्तिर्दक्षिणतस्तथोत्तरतः&amp;rsquo; (आप० ध० १।१।२।१)। विप्रतिपत्तिर्विसंवादः। &amp;lsquo;महाराजस्य विप्रतिपत्त्या का मे विप्रतिपत्तिः। ननु सीतापहरणमेव&amp;rsquo; (अभिषेक० ३)। विप्रतिपत्तिर्विपरीताचरणम्। &amp;lsquo;तेष्विह प्राज्ञस्याघातो न युक्तरूपः प्रागेव विप्रतिपत्तिः&amp;rsquo; (अवदा० जा० ११)। विप्रतिपत्तिः पापचरणम्। &amp;lsquo;राक्षसराजस्य विप्रतिपत्त्या विपद्यमानं राक्षसकुलम्&amp;rsquo; (अभिषेक० ४)। उक्तोऽर्थः। &amp;lsquo;धर्मविप्रतिपत्तावभोज्यम्&amp;rsquo; (आप० ध० १।४।१२)। विप्रतिपत्तिर्विरोधोऽपायो वा। &amp;lsquo;शब्दस्पर्शरूपरसगन्धेष्वविप्रतिपत्तिरिन्द्रियजयः&amp;rsquo; (कौ० अ० १।६।२)। शब्दादिषु यथायथं विशेषाग्रहोऽविप्रतिपत्तिः। शब्दमात्रस्याविशेषितस्य प्रतिपत्तिर्बोधो न तु रञ्जकत्वोद्वेजकत्वादेस्तद्विशेषस्य। एवं स्पर्शादिष्वपि बोध्यम्। &amp;lsquo;मम विप्रतिपत्तिश्च केयमस्मिन्ननागसि&amp;rsquo; (अवदा० शरभ० १३)। विप्रतिपत्तिर्विरुद्धा मतिः। &amp;lsquo;वसन् पितृवने रौद्रे शौचे वर्तितुमिच्छसि। इयं विप्रतिपत्तिस्ते…&amp;rsquo; (भा० शां० १११।९)॥ उक्तोऽर्थः। &amp;lsquo;कर्णत्वगक्षिजिह्वाघ्राणेन्द्रियाणां शब्दस्पर्शरूपरसगन्धेष्वविप्रतिपतिरिन्द्रियजयः&amp;rsquo; (कौ० अ० १।६।२)। अविप्रतिपत्तिरनाकुलत्वम्, अतिप्रसङ्गविरहो वा। &amp;lsquo;अहं तु मन्ये निर्विशेषेण रूपेण शब्दादीनां प्रतिपत्तिर्ग्रहणमविप्रतिपत्तिरिहोक्ता। सैवेन्द्रियजयः। धर्मं प्रति हि विप्रतिपन्ना बहुविदः। केचिदन्यं धर्ममाहुः केचिदन्यम्&amp;rsquo; (मी० शा० भा० १।१।१।२)। विप्रतिपन्ना विरुद्धमतयो नानादर्शनाः। &amp;lsquo;त्वयि विप्रतिपन्नस्य त्वमेव शरणं मम। भूमौ स्खलितपादानां भूमिरेवावलम्बनम्&amp;rsquo; (स्कन्द० १।७।१०१)। विप्रतिपन्नस्य विपरीतबुद्धेः, अश्रद्दधानस्य, अनास्थावतः। &amp;lsquo;पथि विप्रतिपन्नः स्वयमेवागमिष्यति&amp;rsquo; (आश्चर्य० ३)। विप्रतिपन्नः प्रतिकूलमाचरितवान्। &amp;lsquo;शब्देऽविप्रतिपत्तिः&amp;rsquo; (का० श्रौ० १।४।९)। अविप्रतिपत्तिर् अविपरिणामः। ऊहो न कार्य इत्यर्थः।  भा  भा (भा दीप्तौ)। &amp;lsquo;न चैतत्कारणं ब्रह्मन्नल्पं विप्रतिभाति मे&amp;rsquo; (भा० शल्य० ६३। ५)। विप्रतिभाति प्रतिभाति रोचते। नार्थो विना।  सिध्  सिध् (षिध गत्यां षिधू शास्त्रे माङ्गल्ये च)। &amp;lsquo;न चास्मै श्रुतिविप्रतिषिद्धमुच्छिष्टं दद्यात्&amp;rsquo; (आप० ध० १।४।५)। विप्रतिषिद्धं निषिद्धम्। &amp;lsquo;विप्रतिषिद्धं चानधिकरणवाचि&amp;rsquo; (पा० २।४।१३)। परस्परविरुद्धं विप्रतिषिद्धमिति वृत्तिः। &amp;lsquo;हरिर्विप्रतिषेधं तमाचचक्षे विचक्षणः।&amp;rsquo; (शिशु० २।६)। विप्रतिषेधस्तुल्यबलविरोधः। &amp;lsquo;क्रव्याद्भ्य इव भूतानामदान्तेभ्यः सदा भयम्। तेषां विप्रतिषेधार्थं राजा सृष्टः स्वयम्भुवा&amp;rsquo; (भा० )॥ विप्रतिषेधार्थं नियमनाय नियन्त्रणाय। &amp;lsquo;विप्रतिपूर्वात् सिधेः कर्मव्यतिहारे घञ्। अन्योन्यप्रतिषेधो विप्रतिषेधः&amp;rsquo; (सरस्वती० १२।११९)। निगदव्याख्यातमिदं श्रीभोजस्य वचनम्। &amp;lsquo;तत्प्रमाणे वा न सर्वप्रमाणविप्रतिषेधः&amp;rsquo; (न्या० सू० २।१।१४)। विशेषेण प्रतिषेधो विप्रतिषेधः। वीत्ययमुपसर्गः सम्प्रतिपत्त्यर्थे न व्याघाते इति न्यायभाष्यम्।  सृ  सृ (सृ गतौ)। &amp;lsquo;चेतसि सविप्रतिसारे&amp;rsquo; (शिशु० १०।२०)। विप्रतिसारोऽनुशयोऽनुतापः पश्चात्तापः। &amp;lsquo;अनेनैव च गृहीतविप्रतीसारमिव मे हृदयम्&amp;rsquo; (हर्ष०)। उक्तोऽर्थः। &amp;lsquo;स्मर्तासि मां विप्रतिसारवान्वा&amp;rsquo; (अवदा० जा० ४।१७)। स्पष्टोऽर्थः।  </description>
    </item>
    
    <item>
      <title>११८ विसम् (वि&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/118_visam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/118_visam/</guid>
      <description>आप्  आप् (आप्लृ व्याप्तौ)। &amp;lsquo;ननु चोक्तं निर्ज्ञातस्यार्थस्य समाप्तिर्वा भवति विसमाप्तिर्वा&amp;rsquo; (५।३।६७ सूत्रे भाष्ये)। अत्र नञर्थो विशब्द इति कैयटः।  कट्  कट् (कटे वर्षावरणयोः)। &amp;lsquo;विसंकटपुरद्वारकूटकुट्टिम-मण्डिते&amp;rsquo; (शि० भा० ९।५०)। विसंकटं विशालम्। सोऽयमुपसर्गकृतोऽर्थबाधः।  चर्  चर् (चर गतिभक्षणयोः)। &amp;lsquo;विसंचारि निरालम्बं पञ्चद्वारं चलाचलम्&amp;rsquo; (मनः) (भा० शां० १९५।९)। विसंचारि विशेषेण संचरणशीलम्।  ज्ञा  ज्ञा (ज्ञा अवबोधने)। &amp;lsquo;आख्यातु नो भवाञ्शीघ्रं विसंज्ञाः स्मेह सर्वशः&amp;rsquo; (भा० वन० १४२।५३)। विसंज्ञा भ्रान्ताः।  धा  धा (डुधाञ् धारणपोषणयोः)। &amp;lsquo;विसहितजानुः।&amp;rsquo; कण्डितसन्धिर्जानुरित्यर्थः। विर्विरोधे।  युज्  युज् (युजिर् योगे)। &amp;lsquo;एतयर्चा विसंयुक्तः काले च क्रियया स्वया&amp;rsquo; (मनु० २।८०)। विसंयुक्तो विप्रयुक्तः। &amp;lsquo;लज्जानता विसंयोगदुःखस्मरणविह्वला&amp;rsquo; (भट्टि० २०।२०)। विसंयोगो वियोगो विप्रयोगः।  वद्  वद् (वद व्यक्तायां वाचि)। &amp;lsquo;विसंवदेन्नरो लोभात्&amp;rsquo; (मनु० ८।२१९)। विरुद्धं ब्रूयादित्यर्थः। कृतं समयं लङ्घयेदित्यार्थिकोऽर्थः। &amp;lsquo;शकटदासस्तु मित्रमिति विसंवदन्त्यक्षराणि&amp;rsquo; (मुद्रा० ५)। संवादीनि न भवन्ति, विसदृशानि सन्तीत्याह। &amp;lsquo;कमलानां मनोहराणामपि रूपाद्विसंवदति शीलम्&amp;rsquo; (मुद्रा० १।१९)। विसंवदति भिद्यते। &amp;lsquo;सिद्धानां न विसंवदन्ति वाचः&amp;rsquo; (राम० १४।१००)। श्रुतं दृष्टं वार्थं न विरुन्धन्ति न ते मिथ्या वदन्तीत्यर्थः। &amp;lsquo;मनोरथस्य पुष्पं दर्शयित्वा न फले विसंवदति&amp;rsquo; (माल०)। विसंवदति विप्रलभते। &amp;lsquo;न भवति भवति च नचिरं चिरं चेत्फले विसंवदति। कोपः सत्पुरुषाणाम्…&amp;rsquo; (रविगुप्तवचनम्)॥ फले विसंवदति फलाद् वञ्चयत आत्मानम्। फलवान्न भवतीत्यर्थः। &amp;lsquo;सा (परिषद्) यं धर्मं निश्चिनुयात्तं धर्मत्वेन स्वीकुर्यान्न विसंवदेत्&amp;rsquo; (मनु० १२।११० इत्यत्र कुल्लूकः)। न विरुन्ध्यादित्यर्थः। &amp;lsquo;रमणीयः खल्ववधिर्विधिना विसंवादितः&amp;rsquo; (शा०)। मिथ्या कारित इत्यर्थः। &amp;lsquo;इह विसंवादयत्यात्मानमन्त्यजोहमिति&amp;rsquo; (अवि० १)। विसंवादयति विप्रतिषेधति। &amp;lsquo;न चेद्विसंवादमुपैति दैवम्&amp;rsquo; (अवि० २।८)। विसंवादं विरोधम्। &amp;lsquo;विद्याविसंवादकृताः कलहाः प्रादुरभवन्&amp;rsquo; (हर्ष० १)। विसंवादो वैषम्यं भेदः। प्रलम्भनं विसंवादनं मिथ्याफलाख्यानम् इति संमाननशालीनीकरणयोश्च (पा० १।३।३६) सूत्रे वृत्तिः। &amp;lsquo;प्रतिज्ञाविसंवादनमनुचितत्वान्न व्यवस्यति ते मतिः&amp;rsquo; (अवदा० सुत० जा०)। प्रतिश्रवमिथ्याकरणमित्याह। &amp;lsquo;अविसंवादनं दानं समयस्याव्यतिक्रमः&amp;rsquo; (भा० उ० ३८।३६)। अविसंवादनम् अविद्यमानविप्रलम्भम्। &amp;lsquo;अविसंवादिता शौर्यं भक्तिज्ञत्वं कृतज्ञता&amp;rsquo; (का० नी० सा० ८।९)। शब्दच्छलादतिसन्धानं विसंवाद इति टीका। &amp;lsquo;अविश्वास्यो हि विसंवादकः स्वेषां परेषां च भवति&amp;rsquo; (कौ० अ० १३।५।६)। विसंवादको मृषावादी मिथ्याफलाख्यायी। &amp;lsquo;उपजापं वा विसंवादयन्ति&amp;rsquo; (कौ० अ० ७।५।१५)। &amp;lsquo;बलवतश्चानभिजातस्योपजापं विसंवादयन्ति&amp;rsquo; (कौ० अ० ८।२।२४)। विसंवादयन्ति विफलयन्ति। &amp;lsquo;सत्यवागविसंवादकः&amp;rsquo; (कौ० अ० १।१८।६)। यः प्रतिज्ञातं न मिथ्या करोति सोऽविसंवादकः।  स्था  स्था (ष्ठा गतिनिवृत्तौ)। &amp;lsquo;विसंस्थिते&amp;rsquo; (यज्ञे) (बौ० ध० १।७।१५।१८)। असमाप्ते इत्यर्थः। विर्विरोधे। संस्थितः समाप्तो भवति। &amp;lsquo;नेष्टारं विसंस्थितसंचरेणानुप्रपद्य&amp;rsquo; (आश्व० श्रौ० ५।१९।८)।  </description>
    </item>
    
    <item>
      <title>११९ आङ्</title>
      <link>https://vishvAsa.github.io/sanskrit/koshaH/upasargArtha-chandrikA/119_A~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/119_A~N/</guid>
      <description>अज्  अज् (अज गतिक्षेपणयोः)। &amp;lsquo;आजा नष्टं यथा पशुम्&amp;rsquo; (ऋ० १।२३।१३)। आजा=आज (छान्दसः साहितिको दीर्घः)। आगमय, आनय, आहरेत्यर्थः। &amp;lsquo;पुनर्नो नष्टमाजतु&amp;rsquo; (ऋ० ६।५४।१०, अथर्व० ७।१०।४)। आजतु आयातु, न उपैतु। &amp;lsquo;आहमजानि गर्भधमा त्वमजासि गर्भधम्&amp;rsquo; (वा० सं० २३।१९)। आजानि आकृष्य क्षिपामि।  अञ्च  अञ्च (अञ्चु गतिपूजनयोः)। &amp;lsquo;आच्या जानु दक्षिणतो निषद्य&amp;rsquo; (ऋ० १०।१५।६)। आच्या=आच्य। सांहितिको दीर्घः। आच्य आभुज्य, नमयित्वा। &amp;lsquo;वायुरमित्राणामिष्वग्राण्याञ्चतु&amp;rsquo; (अथर्व० ११।१२।१६)। आञ्चतु भुजतु भुग्नानि करोतु।  अञ्ज्  अञ्ज् (अञ्जू व्यक्तिम्रक्षणकान्तिगतिषु)। &amp;lsquo;आ नो दधिकाः पथ्यामनक्तु&amp;rsquo; (ऋ० ७।४४।५)। आनक्तु म्रक्षयतु शोधयतु मार्ष्टु समी करोतु। &amp;lsquo;आ वां नक्षन्तो अद्रय आञ्जन्&amp;rsquo; (ऋ० ६।६३।३)। सत्कारेण प्रतीच्छन्ति, सबहुमानं प्रतिगृह्णन्ति। &amp;lsquo;अक्षिणी आञ्ज्य&amp;rsquo; (आश्व० गृ० ४।६)। अक्ते कृत्वेत्याह।  अद्  अद् (अद भक्षणे)। &amp;lsquo;आत्तमद्य मध्यतो मेद उद्धृतम्&amp;rsquo; (वा० सं० २१।४३)। आत्तं जग्धम् भक्षितम्।  अय्  अय् (अय गतौ)। &amp;lsquo;यो अद्य स्तेन आयति सं सम्पिष्टो अपायति&amp;rsquo; (अथर्व० ४।३।५)। आयति=आयते=आयाति।  अस्  अस् (असु क्षेपे)। &amp;lsquo;घृतवतीमध्वर्यो स्रुचमास्यस्व&amp;rsquo; (श० ब्रा० १।५।२।१)। आस्यस्व परिगृहाण। अस्यत्यूह्योर्वा वचनमिति तङ्।  इ  इ (इण् गतौ)। &amp;lsquo;किन्निमित्तं त्वमागाः&amp;rsquo; (भा० आदि० ८८।१०)। &amp;lsquo;आयने ते परायणे दूर्वा रोहतु पुष्पिणीः&amp;rsquo; (अथर्व० ६।१०६।१)। आयने आगमे। &amp;lsquo;परा च यन्ति पुनरा च यन्ति&amp;rsquo; (ऋ० १।१२३।१२)। पुनरायन्ति प्रत्यावर्तन्ते। &amp;lsquo;आ त एतु मनः पुनः&amp;rsquo; (ऋ० १०।५७।४)। उक्तोऽर्थः। &amp;lsquo;अथान्नस्याये द्रष्टा भवति&amp;rsquo; (छां० उ० ७।९।१)। आयो लाभः।  ईर्  ईर् (ईर गतौ)। &amp;lsquo;द्युम्नवद् ब्रह्म कुशिकास एरिर एक एको दमे अग्निं समीधिरे&amp;rsquo; (ऋ० ३।२९।१५)। एरिरे=आ ईरिरे। उदीरयामासुरित्यर्थः। &amp;lsquo;आमासु पक्वमैरयः&amp;rsquo; (ऋ० ८।७८।७)। ऐरयः=इतः प्रैरयः=प्रापयः। &amp;lsquo;सौधन्वनासो अमृतत्वमेरिरे&amp;rsquo; (ऋ० ३।६।३)। एरिरे आनशिरे विविदिरे।  उक्ष्  उक्ष् (उक्ष सेचने)। &amp;lsquo;आ नो गव्यूतिमुक्षतं घृतेन&amp;rsquo; (ऋ० ७।६२।५)। ओक्षतम् अभिषिञ्चतम्।  ॠ  ॠ (ॠ गतौ)। &amp;lsquo;आर्च्छति वा एषोखा यद्भिद्यते&amp;rsquo; (श० ब्रा० ६।६।४।८)। आर्च्छति आर्तिमाप्नोति। &amp;lsquo;मुख्यामार्तिमरिष्यति&amp;rsquo; (श० ब्रा० १।६।१।१६)। मुखरोगं प्राप्स्यतीत्यर्थः। &amp;lsquo;राजा राजानमार्च्छति&amp;rsquo; (भा० भीष्म० ६५।१२)। आसादयतीत्यर्थः। &amp;lsquo;स भीमं पञ्चभिर्विद्ध्वा…। विशोकं त्रिभिरानर्च्छत्&amp;rsquo; (भा० द्रोण० १५५।२२)। &amp;lsquo;अङ्गे अङ्ग आर्पिता उत्सिताश्च&amp;rsquo; (अथर्व० ६।११२।३)। आर्पिता आर्ति प्रापिताः।  कच्  कच् (कच बन्धने)। &amp;lsquo;त्वक्त्रं चाचकचे&amp;rsquo; (भट्टि० १४।९४)। आचकचे आबबन्ध। परिवेष्टयामास।  कम्प्  कम्प् (कपि चलने)। &amp;lsquo;अनोकहाकम्पितपुष्पगधी&amp;rsquo; (पवनः) (रघु० २।१३)। आकम्पितानि ईषत्कम्पितानि।  कल्  कल् (कल गतौ संख्याने च)। &amp;lsquo;स्पर्शमपि पावनमाकलयन्ति&amp;rsquo; (काद०)। गणयन्ति, चिन्तयन्ति, मन्यन्त इत्यर्थः। &amp;lsquo;स्वच्छदुकूलपल्लवाकलितमौलेः&amp;rsquo; (काद०)। आकलित उन्नद्धः। &amp;lsquo;संभ्रमाकलितांशुका&amp;rsquo; (कथा० २०।५२)। आकलितो गृहीतः। &amp;lsquo;सुवर्णसूत्राकलिताधराम्बराम्&amp;rsquo; (शिशु० १।६।, ९।४५)। आकलितं बद्धम्। &amp;lsquo;कुतूहलाकलितहृदया&amp;rsquo; (काद०)। आकलितं गृहीतम्। &amp;lsquo;मारुताकलितास्तत्र द्रुमाः&amp;rsquo; (भा० आदि० ७०।९)। आकलिता आकम्पिताः। &amp;lsquo;ईषदाकलितं चापि क्रोधाद् द्रुतपदं स्थितम्&amp;rsquo; (भा० वि० २३।६५)। आकलितं वेपमानम्। &amp;lsquo;ततः पश्चादायान्तं भयहेतुमाकलय्य मन्थरो जलं प्रविष्टः&amp;rsquo; (हितोप०)। आकलय्य दृष्ट्वा अवबुध्य। &amp;lsquo;यथा परशुराममाकलयतु भवती तावत्&amp;rsquo; (प्र० च ० ५।५)। चिन्तयत्वित्यर्थः। &amp;lsquo;स्वं द्वीपं सप्तवर्षाणि विभज्य सप्तवर्षनामभ्य आत्मजेभ्य आकलय्य&amp;rsquo; (भा० पु० ५।२०।२)। आकलय्य संक्रमय्य समर्प्य। &amp;lsquo;प्राचेतसाद्याः कवयोऽनवद्या यदेकदेशाकलनेऽपि नेशाः&amp;rsquo; (विश्व० च० ५।४९)। आकलने कार्त्स्न्येन सङ्ख्याने उपवर्णने।  काङ्क्ष्  काङ्क्ष् (काक्षि काङ्क्षायाम्)। &amp;lsquo;यो मे कृतस्त्वया कालस्तमाकाङ्क्षे जगत्पते&amp;rsquo; (भा० उ० १५।९)। प्रतीक्ष इत्यर्थः। &amp;rsquo; अङ्ग पच। अङ्गयुक्ते तिङाकाङ्क्षम्&amp;rsquo; (पा० ८।२।९६) इत्यत्र प्रत्युदाहरणं वृत्तिकारधृतम्। प्रत्युदाहरणं स्पष्टयन्नाह नैतदपरमाकाङ्क्षति (तिङन्तम्) इति। आकाङ्क्षति अपेक्षतेऽर्थकार्त्स्न्याय। &amp;lsquo;प्रत्याश्वसन्तं रिपुमाचकाङ्क्ष&amp;rsquo; (रघु० ७।४७)। आचकाङ्क्ष प्रतीक्षाञ्चके। &amp;lsquo;यात्रार्थी कालमाकाङ्क्षंश्चरेद् भैक्षं समाहितः&amp;rsquo; (भा० आश्व० ४६।२१)। आकाङ्क्षन् प्रतीक्षमाणः। &amp;lsquo;दक्षिणां दिशमाकाङ्क्षन् याचेतेमान् वरान् पितॄन्&amp;rsquo; (मनु० ३।२५८)। दक्षिणदिशमभिमुखीभूतः, तां वीक्षमाण इति तात्पर्यम्। &amp;lsquo;असत्यामाकाङ्क्षायां सन्निधानमकारणम्&amp;rsquo; (६।४।२३ मी० शा० भा०)। आकाङ्क्षाऽपेक्षा। &amp;lsquo;धर्मविवाहात्कुमारी परिग्रहीतारमनाख्याय प्रोषितमश्रूयमाणं सप्त तीर्थान्याकाङ्क्षेत्&amp;rsquo; (कौ० अ० ३।४।३१)। आकाङ्क्षेत् प्रतीक्षेत। तीर्थमार्तवकालः। &amp;lsquo;तूष्णीं वै श्रेयस आकाङ्क्षन्ते&amp;rsquo; (ऐ० ब्रा० ७।१२)। श्रेष्ठान्राजगुर्वादीन् आगत्य स्वाभीष्टं प्रार्थयन्ते।  काश्  काश् (काशृ दीप्तौ)। &amp;lsquo;स यत्स आकाश आदित्य एव सः। एतस्मिन् ह्युदिते सर्वमिदमाकाशते&amp;rsquo; (जै० उ० १।२।५।२)। आकाशते प्रकाशते भाति भासते। &amp;lsquo;अति नोऽर्जस्याकाशं नः कुर्विति&amp;rsquo; (ऐ० ब्रा० ३।४२)। आकाशमवकाशम्। &amp;lsquo;आकाशं तदनाकाशं चक्रुर्भीमाम्बुवाहकाः&amp;rsquo; (रा० ३।२३।७)। अनाकाशमप्रकाशं तमिस्रावगुण्ठितम्। &amp;lsquo;स सम्प्रत्युरः पुरुषमाकाश्य&amp;rsquo; (श० ब्रा० ७।४।१।४३)। आकाश्य सम्प्रेक्ष्य। &amp;lsquo;आकाशवतो वै स लोकानभि सिध्यति&amp;rsquo; (छां० उ० ७।१२।२)। आकाशवतो ऽवकाशवतो विशङ्कटान्।  कुच्  कुच् (कुच सम्पर्चन कौटिल्य प्रतिष्टम्भविलेखनेषु)। &amp;lsquo;अस्तेयमिन्द्रियाकोचः&amp;rsquo; (स्कन्द पु० का० ४।४०।८६)। आकोच आकुञ्चनं परकीयार्थादनतिसृष्टात्प्रतिसंहरणमिन्द्रियाणाम्।  कुञ्च्  कुञ्च् (कुञ्च कौटिल्याल्पीभावयोः)। &amp;lsquo;क्वचिद्बाण-निकृत्तानि शिरांसि द्विषतां रणे स्फुरन्त्याकुञ्चितोष्ठानि&amp;rsquo; (रा० ३।३१।२१)। आकुञ्चितावोष्ठौ भुग्नावोष्ठौ। अन्तर्वक्रीकृतावित्यर्थः।  कू  कू (कूङ् शब्दे)। &amp;lsquo;दुर्योधनस्य चाकूतं तृषितस्येव विप्रुषः&amp;rsquo; (भा० कर्ण० ९।२०)। आकूतं चेष्टितमिति नीलकण्ठः। &amp;lsquo;चूडामण्डलबन्धनं तरलयत्याकूतजो वेपथुः&amp;rsquo; (उत्तर० ५।३५)। आकूतं भावः क्रोधावेशः। &amp;lsquo;आकूतिः सत्या मनसो मे अस्तु&amp;rsquo; (ऋ० १०।१२८।४)। आकूतिः सङ्कल्पः, अभिप्रायः, कामः।  कृ  कृ (डुकृञ् करणे)। &amp;lsquo;मयं न योषा कृणुते सधस्थ आ&amp;rsquo; (ऋ० १०।४०।२)। आकृणुते आकरोति अभिमुखी करोति। &amp;lsquo;यो नूनं मित्रावरुणावभीष्टय आचक्रे हव्यदातये&amp;rsquo; (वा० सं० ३३।८५)। उक्तोऽर्थः। &amp;lsquo;आ पुरन्दरं चकृम विप्रवचस इन्द्रं गायन्तोऽवसे&amp;rsquo; (ऋ० ८।६१।८)। उक्तचर एवार्थः। &amp;lsquo;आ त्वामृजिश्वा सख्याय चक्रे&amp;rsquo; (ऋ० ५।२९।११)। आचक्रे अभिमुखी करोति। &amp;lsquo;त्वं तानिन्द्र वृत्रहन् प्रतीचः पुनराकृधि&amp;rsquo; (अथर्व० ५।८।७)। इतः पुनरावर्तयेत्याह। &amp;lsquo;पतिव्रतात्वात् सत्येन सोपश्रुतिमथाकरोत्&amp;rsquo; (भा० उ० १३।२६)। आकरोत् आकारयत्। &amp;lsquo;मृगप्रयुक्तान्रथकांश्च हैमानाचक्रिरेऽस्मै सुहृदालयेभ्यः&amp;rsquo; (बुद्ध० २।२१)। आचक्रुः=आजह्नुः। &amp;lsquo;दीर्घो न सिध्रमा कृणोत्यध्वा&amp;rsquo; (ऋ० १।१७३।११)। आकृणोति निर्वर्तयति साधयति। &amp;lsquo;आक्रियते व्यज्यतेऽनयेत्याकृतिः संस्थानमुच्यते।&amp;rsquo; (पा० ४।१।६३ सूत्रे न्यासः)। &amp;lsquo;यथैकबुद्धिविषया मूर्तिराक्रियते पटे&amp;rsquo; (वा० प० १।५३)। आक्रियते व्यक्तिमापाद्यते। &amp;lsquo;आकारय मुनीन् शीघ्रं भोजनाय&amp;rsquo; (भा० ३)। आकारय आह्वय शब्दय। &amp;lsquo;रदनिकामाकारय&amp;rsquo; (मृच्छ० ३)। उक्तोऽर्थः। &amp;lsquo;मध्यस्थदृष्टिमाकारयति&amp;rsquo; (मृच्छ० ४)। आकारयति आकर्षति बध्नाति। &amp;lsquo;(महाराजं) पुनराकारयामास तमेव वरमङ्गना&amp;rsquo; (रा० २।१३।२)। तमेव वरमुद्दिश्य राजानं सम्बोधयामास। ययाच इति तात्पर्यार्थः। &amp;lsquo;यदविद्यया वस्त्वाकार्यते&amp;rsquo; (यो० सू० २।४ भाष्ये)। आकार्यते साकारं मूर्तिमत् क्रियते। &amp;lsquo;यावदरिः पारग्रामिकं विधिमाचिकीर्षति&amp;rsquo; (दशकु०)। आचिकीर्षति निर्वोढुमिच्छति चिन्तयति। &amp;lsquo;लोकान्त्संगृभ्य मुहुराचरिक्रत्&amp;rsquo; (अथर्व० ११।५।६)। आचरिक्रत्=पुनः पुनः करोतीत्यर्थः। &amp;lsquo;गोनामाचक्राणस्त्रीणि शीर्षा परा वर्क्&amp;rsquo; (ऋ० १०।८।९)। आचक्राण आकुर्वन् आजन् समाजन्निति वा। &amp;lsquo;जङ्गलं वनविच्छेदविभक्तं स्वामिना कृतम्&amp;rsquo; (यो० वा० ६ (२) १८१।८)। आकृतं समन्तात् कृतम्। &amp;lsquo;मुक्तश्चलितुमाकर्तुं शक्नोति न मनागपि&amp;rsquo; (यो० वा० ५।८५।९)। आकर्तुमीषत् कर्तुम्। &amp;lsquo;ममापि कौतूहलेनाकारित एषः&amp;rsquo; (शा० ६)। आकारितः प्रेरितः। किङ्कृतेयकाकारणाऽऽहूतिरित्यर्थः। &amp;lsquo;पुनर्नो रयिमा कृधि&amp;rsquo; (वा० सं० १२।८)। आकृधि आकुरु। इत आहर। &amp;lsquo;विद्मा ह्यस्य भोजनमिनस्य यदा पशुं न गोपाः करामहे&amp;rsquo; (ऋ० १०।२३।६)। भोजनं धनमाकरामहे स्वाभिमुखं कुर्म इत्यर्थः। &amp;lsquo;तन्नो महान्करति शुष्म्या चित्&amp;rsquo; (ऋ० ४।२२।१)। आकरति स्वीकरोतु।  कृष्  कृष् (कृष विलेखने)। &amp;lsquo;स तैः प्रकृष्यताकृष्यत च&amp;rsquo; (रा० ५।६१।१९)। प्रकर्षणाकर्षणयोरभ्याकर्षविकर्षणैः। &amp;lsquo;आचकर्षतुरन्योन्यम्&amp;rsquo; (भा० आदि० १९०।२५-२६)। &amp;lsquo;आकर्षणमर्वाक् कर्षणम्&amp;rsquo;। (६९।३२)। इष्टान्मृगानाभिमुख्येन कर्षन्तनिष्टांश्च मुञ्वन्तमित्याह। &amp;lsquo;दूरममुना सारङ्गेण वयमाकृष्टाः&amp;rsquo; (शा०)। दूरं नीता इत्यर्थः। &amp;lsquo;उमारूपेण यूयं ते संयमस्तिमितं मनः। शम्भोर्यतध्वमाक्रष्टुम् अयस्कान्तेन लोहवत्&amp;rsquo; (कु० २।५९)। आक्रष्टुमाहर्तुमावर्जयितुं वशे कर्तुम्। &amp;lsquo;शाखां पुष्कराग्रेणाकृष्य&amp;rsquo; (पञ्चत०)। आकृष्य स्वेन समं कृष्ट्वा &amp;lsquo;चापमाकृष्य&amp;rsquo; (शिशु० ९।४०)। सज्यं कृत्वा। खड्गमाकृष्य=कोषान्निष्कृष्य उत्खाय। &amp;lsquo;हस्तात् कटकमाकृष्य&amp;rsquo; (मृच्छ०)। आच्छिद्येत्यर्थः। &amp;lsquo;पञ्चतन्त्रात्तथान्यस्माद् ग्रन्थादाकृष्य&amp;rsquo; (हितोप० प्रस्तावनायाम्)। आकृष्य उद्धृत्य। &amp;lsquo;तस्मादाकृष्य तद्राज्यं मम शीघ्रं प्रदीयताम्&amp;rsquo; (भा० आदि० १६६।२१)। आकृष्य आच्छिद्य अपहृत्य। &amp;lsquo;आकर्षादिभ्यः कन्&amp;rsquo; (पा० ५।२।६४)। आकर्षात् ष्ठल् (पा० ४।४।९)। आकर्ष इति सुवर्णपरीक्षार्थो निकषोपल उच्यत इति काशिका। &amp;lsquo;आकर्षस्तेऽवावफलः सुप्रणीतः&amp;rsquo; (भा० सभा० ६३।६)। आकर्षो द्यूतम्। आकर्षः शारिफलके पाशके द्यूत इन्द्रिय इति विश्वः। &amp;lsquo;यथा भ्राम्यत्ययो ब्रह्मन् स्वयमाकर्षसन्निधौ&amp;rsquo; (भा० पु० ७।५।१४)। आकर्षः=अयस्कान्तः। आकर्षेण चरतीत्याकर्षिकः। &amp;lsquo;आकर्षात्ष्ठल्&amp;rsquo; (पा० ४।४।९)। आकर्ष इति सुवर्णपरीक्षार्थो निकषोपल इत्युक्तचरोर्थः। &amp;lsquo;दण्डमस्याकर्षतेति गर्हायाम्&amp;rsquo; (नि० २।११।२)। &amp;lsquo;वसन्तसेनाभवनद्वारस्य सश्रीकता यत्सत्यं मध्यस्थस्यापि जनस्य दृष्टिमाकारयति&amp;rsquo; (मृच्छ० ४)। आकारयति आकर्षति आवर्जयति। &amp;lsquo;शिलामाकुर्वतीं तीर्त्वा&amp;rsquo; (रा० २।७१।३) शिलामा समन्तात् कुर्वतीं शिलाकर्षणस्वभावाम् (शिलावहामितिनाम्नीं नदीम्)।  कॄ  कॄ (कॄ विक्षेपे)। &amp;lsquo;आ नः सोम पवमान किरा वसु&amp;rsquo; (ऋ० ९।८।१।३)। आकिरा=आकिर। सांहितिको दीर्घः। आ समन्तात् किर। भूरि नो द्रविणं देहीत्यर्थः। &amp;lsquo;विचिन्वतीमाकिरन्तीमप्सरां साधुदेविनीम्&amp;rsquo; (अथर्व० ४।३८।२)। उक्तोऽर्थः। &amp;lsquo;न तापसै र्ब्राह्मणै र्वा वयोभिरपि वा श्वभिः। आकीर्णं भिक्षुकैर्वान्यैरगारमुपसंव्रजेत्&amp;rsquo; (मनु० ६।५१)॥ आकीर्णं व्याप्तम्। ब्रह्मचारी सन् यो रेतःपातेन व्रतं विलुम्पति स आकीर्णीत्युच्यते। विलुप्तब्रह्मचर्यः। &amp;lsquo;कदा नौ संगमो भावीत्याकीर्णे वक्तुमक्षमा&amp;rsquo; (काव्यादर्शे २।२६१)। आकीर्णे जनाकुले स्थाने, जनसंमर्दे।  कै  कै (कै गै शब्दे)। &amp;lsquo;त्वामवस्युराचके&amp;rsquo; (तै० सं० २।१।११।१८)। आचके आभिमुख्येन शब्दयामि। लिट्युत्तमैकवचने रूपम्।  क्रन्द्  क्रन्द् (क्रदि आह्वाने रोदने च)। &amp;lsquo;किं क्रन्दसि दुराक्रन्द&amp;rsquo; (पञ्चत० ४।२९) क्रन्दसि आक्रोशसि। &amp;lsquo;आक्रन्दे चाप्यपेहीति न दण्डं मनुरब्रवीत्&amp;rsquo; (मनु० ८।२९२)। &amp;lsquo;आक्रन्द उच्चैरुच्चारः शब्दस्य। पुरूरवसमाक्रन्द&amp;rsquo; (विक्रम० १)। त्राणार्थमाकारयेत्यर्थः। &amp;lsquo;आ त्वा शिशुराक्रन्दतु&amp;rsquo; (पा० गृ० ३।४)। आक्रुश्याह्वयतु। &amp;lsquo;तृणाग्रलग्नैस्तुहिनैः पतद्भिराक्रन्दतीवोषसि शीतकालः&amp;rsquo; (ऋतु० ४।७)। आक्रन्दति रोदिति। शोकाश्रूणि मुञ्चति। &amp;lsquo;आक्रन्दय बलमोजो न आधाः&amp;rsquo; (ऋ० ६।४७।३०)। दुन्दुभिस्वनेन बलमाधेहीत्याह। &amp;lsquo;आक्रन्दय धनपते वरम्&amp;rsquo; (अथर्व० २।३६।६)। आक्रन्दय सन्ततमभिधापयेत्यर्थ इति सायणः। अत्राङः क्रन्द सातत्य इति धातुमभ्यूहति भाष्यकारः। &amp;lsquo;जिघांसुद्रौणिमाक्रन्दे एक एवाभिधावति&amp;rsquo; (भा० सौ० १२।२)। आक्रन्दो दारुणो रणः। आरावे रुदिते त्रातर्याक्रन्दो दारुणे रणे (अमरः)। &amp;lsquo;युध्यन्ते यस्यामाक्रन्दो यस्यां वदति दुन्दुभिः&amp;rsquo; (अथर्व० १२।१।४१)। आक्रन्द आरावो रणभेरीनादः। &amp;lsquo;यात्रायां यदि विज्ञातमनाक्रन्दमनन्तरम्&amp;rsquo; (भा० शां० ६९।१९)। आक्रन्दस्त्राता। अनाक्रन्दम् मित्रहीनम्। अनन्तरं बन्धुहीनम्। &amp;lsquo;पार्ष्णिग्राहं च सम्प्रेक्ष्य तथाऽऽक्रन्दं च मण्डले&amp;rsquo; (मनु० ७।२०७)। आक्रन्दो नाम नृपतिर्यस्य विजिगीषो राज्यादेकान्तरं राज्यं (न त्वनन्तरम्)। &amp;lsquo;दष्टमेवमनाक्रन्दे भद्रे काममहाहिना&amp;rsquo; (भा० आदि० १७२।९)। अनाक्रन्देऽत्रातरि (काले)। &amp;lsquo;एह्येहीति शिखण्डिनां पटुतरं केकाभिराक्रन्दितः&amp;rsquo; (मेघः) (मृच्छ० ५।२३)। आक्रन्दित आहूतः। &amp;lsquo;आक्रन्दितं दोषवद् वेदाध्ययनमुच्यते&amp;rsquo; (संहितोप० ७।४)। &amp;lsquo;यदा मन्येत नृपतिराक्रन्देन बलीयसा। पार्ष्णिग्राहाभिभूतोऽरिस्तदा यात्रां प्रयोजयेत्&amp;rsquo; (मात्स्य पु० २४०।२)॥ &amp;lsquo;पार्ष्णिग्राहं च सम्प्रेक्ष्य तथाक्रन्दं च मण्डले&amp;rsquo; (मनु० ७।२०७)। इहारिं प्रति यातस्य विजिगीषोः पार्ष्णिग्राहात् त्राताऽऽक्रन्द उक्तः। पुराणवचने तु मनाग्भेदेन। अमरश्च पठति&amp;ndash;सारावे रुदिते त्रातर्याक्रन्दो दारुणे रणे इति। यद्यप्यमर आक्रन्दं निर्विशेषेण त्रातारमाह तथापि मनुवचनसंवादायार्थसङ्कोचो बोद्धव्यः। &amp;lsquo;पश्चात्पार्ष्णिग्राह आक्रन्दः पार्ष्णिग्राहासार आक्रन्दासारः&amp;rsquo; (कौ० अ० ६।२।१८)।  क्रम्  क्रम् (क्रमु पादविक्षेपे)। &amp;lsquo;आयं गौः पृश्निरक्रमीत्&amp;rsquo; (ऋ० १०।१८९।१)। आक्रमीत् पर्यक्रमीत्। &amp;lsquo;आ वो मूर्धानमक्रमीम्&amp;rsquo; (ऋ० १०।१६६।५)। &amp;lsquo;यावत्-प्रतापनिधिराक्रमते न भानुरह्नाय तावदरुणेन तमो निरस्तम्&amp;rsquo; (रघु० ५।७१)। आक्रमते दिवमारोहति, उदयत इत्यर्थः। आक्रामति धूमो हर्म्यतलम्। आङ उद्गमने (पा० १।३।४०) इत्यत्र प्रत्युदाहरणं वृत्तौ। आरोहतीत्यर्थः। स्वर्ग लोकमाक्रामत&amp;rsquo; (लाट्या श्रौ० ८।१२।८)। उक्तोऽर्थः। आक्रामति वृद्धः कुतुपम्। आरोहति, अधितिष्ठति, श्रयते, प्रतिश्रयते। &amp;lsquo;बाह्यास्थानमण्डपस्थापितमासनमाचक्राम&amp;rsquo; (हर्ष०)। अधितष्ठावित्यर्थः। &amp;lsquo;दैवेनाक्रम्यते सर्वं दैवं हि परमा गतिः&amp;rsquo; (रा० १।५९।२३)। आक्रम्यतेऽभिभूयते। &amp;lsquo;येनाक्रमन्त्यृषयो ह्याप्तकामाः&amp;rsquo; (मुण्डकोप० ३।१।१)। आक्रमन्ति=आक्रामन्ति, प्राप्नुवन्ति। &amp;lsquo;न च बर्हिराक्रामति&amp;rsquo; (शां० श्रौ० ३।१६।१८)। बर्हिषि पदं न निदधातीत्यर्थः। &amp;lsquo;पादं पादेन नाक्रमेत्&amp;rsquo; (भा० अनु० ४९८२)। पादस्योपरि पादं न निदधीतेत्यर्थः। &amp;lsquo;अथाश्वमाक्रमयति&amp;rsquo; (श० ब्रा० २।१।४।२३)। आक्रमयति परिक्रमयति। &amp;lsquo;स तैराक्रमयामास शुद्धान्तं शुद्धकर्मभिः&amp;rsquo; (कु० ६।५२)। आक्रमयामास प्रवेशयामास। &amp;lsquo;विजिगीषवो यथा परभूमिमाक्रमन्ति&amp;rsquo; (हितोप०)। आक्रमन्ति आक्रमन्ति आस्कन्दन्ति प्रार्थयन्तेऽभियान्ति। संक्षेपेणोपदिष्टमार्ग आक्रम्यमाणो न दुःसहो भवति। आक्रम्यमाण आस्थीयमानः। &amp;lsquo;इह समदशकुन्ताक्रान्तवानीरवीरुत्०&amp;rsquo; (उत्तर० २।२०)। आक्रान्ताऽऽश्रिताऽध्यासिता। &amp;lsquo;त्रेताग्निधूमाग्रम्… आक्रान्तविमानमार्गम्&amp;rsquo; (रघु० १३।३७)। आक्रान्त आसादितो व्याप्तः। &amp;lsquo;आतपाक्रान्तोयमुद्देशः&amp;rsquo; (माल०३)। व्याप्त इत्यर्थः।** &amp;lsquo;आक्रान्तपूर्वमिव भुजङ्गम्&amp;rsquo; (रघु० ९।७९)। आक्रान्तम्=पादाक्रान्तम् अधस्पदं कृतमित्यर्थः। &amp;lsquo;शुशुभे तेन चाक्रान्तं मङ्गलायतनं महत्&amp;rsquo; (रघु० १७।२९)। आक्रान्तमध्यासितम्। &amp;lsquo;साऽऽक्रान्ता जघनस्थलेन गुरुणा गन्तुं न शक्ता वयम्&amp;rsquo; (अमरु० ३४)। &amp;lsquo;चकाराक्रान्तलक्ष्मीकः ससाधनमिवाश्रमम्&amp;rsquo; (कि० ११।७)। आक्रान्ताऽभिभूता। &amp;lsquo;आक्रान्ता तिलकक्रियापि तिलकैः&amp;rsquo; (माल० ३।५)। आक्रान्ता विशेषिताऽतिशयिता। दिदृक्षाक्रान्तहृदयः। दर्शनेच्छागृहीतचेताः। &amp;lsquo;निर्ययुस्तुरगाक्रान्ता रथैश्च सुमहारथाः&amp;rsquo; (रा० ६।१२७।१३)। तुरगाक्रान्ता अश्वारूढाः। &amp;lsquo;वलिभिर्मुखमाक्रान्तम्&amp;rsquo; (भर्तृ० ३)। आक्रान्तं व्याप्तम्। &amp;lsquo;शङ्काभिः सर्वमाक्रान्तम् अन्नं पानं च भूतले&amp;rsquo; (हितोप० १।२१)। अस्माभिरियमाक्रान्ता मदीया तेन वल्लभा। आक्रान्ता वशे कृता। सन्धिनी। &amp;lsquo;गौराक्रान्ता वृषभेण&amp;rsquo; (अमरः)। आक्रान्ताऽऽरूढा। &amp;lsquo;आक्रान्तिसंभावितपादपीठम्&amp;rsquo; (कु० ३।११)। आक्रान्तिश्चरणन्यासः। &amp;lsquo;आक्रान्तितो न वशमेति महान्परस्य&amp;rsquo; (शिशु० ५।४१)। आक्रान्तिरास्कन्दोऽवस्कन्दः। &amp;lsquo;यो भूतानि धनाक्रान्त्या वधात् क्लेशाच्च रक्षति&amp;rsquo; (भा० शां० ९७।८)। धनाक्रान्त्याः (स्वस्य) धनस्य अपहारात्। &amp;lsquo;आक्रम्य याजिन् पृथिवीम्&amp;rsquo; (वा० सं० ११।१९)। पदा मृत्पिण्डमधिष्ठायेत्याह। दैवमाक्रम्य पौरुषेण। बाधित्वेत्यर्थः। &amp;lsquo;एक एवास्य दोषो गुणानाक्रम्य तिष्ठति&amp;rsquo; (भा० वन० २९४।२२)। आक्रम्याऽभिभूय। शिखरमाक्रम्य। शिखरमारुह्य। &amp;lsquo;पर्वताग्रं तु लोकात्मा हस्तेनाक्रम्य केशवः। देवानां मध्यतः स्थित्वा ममन्थ पुरुषोत्तमः&amp;rsquo; (रा० १।४५।३१)॥ आक्रम्य धृत्वा, गृहीत्वा, अवलम्ब्य। &amp;lsquo;निगृह्य रोषं शोकं च धैर्यमाक्रम्य केवलम्&amp;rsquo; (रा० २।२२।३)। आक्रम्य संश्रित्य, आस्थाय, आलम्ब्य। &amp;lsquo;यं च पन्थानमाक्रम्य प्रयाति मनुजेश्वरः&amp;rsquo; (रा० ५।८१।२२)। उक्तोऽर्थः। &amp;lsquo;शावकानाक्रम्य कोटरमानीय प्रत्यहं खादति&amp;rsquo; (हितोप०)। आक्रम्य=आस्कद्य=वशमानीय। &amp;lsquo;भुजगपतिरयं मे मार्गमाक्रम्य सुप्तः&amp;rsquo; (मृच्छ० ९।१२)। आक्रम्य व्याप्य रुद्ध्वा। &amp;lsquo;योजनानां सहस्राणि बहून्याक्रम्य तिष्ठति&amp;rsquo; (कथा० १।१५)। आक्रम्य, व्याप्य। &amp;lsquo;जम्बुद्वीपमाक्रम्य&amp;rsquo; (हितोप० ३)। आक्रम्य=अतिक्रम्य। &amp;lsquo;आक्रम्य मानुषं कण्ठमाच्छिद्य धमनीमपि। उष्णं नवं प्रपास्यामि फेनिलं रुधिरं बहु&amp;rsquo; (भा० आदि० १५२।१०)॥ कण्ठमाक्रम्य=कण्ठमवस्कद्य शिरोधिं भित्त्वा। &amp;lsquo;असमाप्तजिगीषस्य स्त्रीचिन्ता का मनस्विनः। अनाक्रम्य जगत्कृत्स्नं नो सन्ध्यां भजते रविः&amp;rsquo; (राज० ४।४४१)॥ अनाक्रम्य=अलङ्घयित्वा, तेजसाऽनभिभूय। &amp;lsquo;केनाक्रमेण यजमानः स्वर्गं लोकमाक्रमते&amp;rsquo; (बृह० उ० ३।१।६)। आक्रमः सोपानः। &amp;lsquo;हरिराक्रमणेन संनतिं किल बिभ्रीत भियेत्यसंभवः&amp;rsquo; (शिशु० १६।३४)। आक्रमणमास्कन्दनम्। &amp;lsquo;स्वेन्द्रियाक्रमणं विना&amp;rsquo; (यो० वा० ६ (१)८१।१५)। इन्द्रियाक्रमणम्=इन्द्रियसंयमनम्। &amp;lsquo;साष्टाङ्गपातमवनौ प्रणिपत्य वक्तुमाचक्रमे किमपि&amp;rsquo; (पारिजात० ४।९)। आङस्थाने। प्रः प्रयोज्य उपो वा।  क्री  क्री (डुक्रीञ् द्रव्यविनिमये)। &amp;lsquo;भार्यां शुल्काक्रीताम्&amp;rsquo; (दशकु०)। आङा नार्थः।  क्रीड्  क्रीड् (क्रीडृ विहारे)। &amp;lsquo;आक्रीडमानो हृष्टात्मा&amp;rsquo; (भा० वन० १४६।२७)। क्रीडन् इत्यर्थः। पुमान् आक्रीड उद्यानमित्यमरः। &amp;lsquo;रुद्रस्याक्रीडसदृशः संहारः सर्वदेहिनाम्&amp;rsquo; (भा० द्रोण० १२४।४४)। आक्रीडः क्रीडनं क्रीडा। &amp;lsquo;ततो गत्वोद्यानं यथासुखमाक्रीड्य&amp;rsquo; (अवि० १)। आक्रीड्य क्रीडित्वा। &amp;lsquo;आक्रीडतामरुणपादसरोरुहाभ्यामार्द्रे मदीयहृदये भुवनार्द्रमोजः&amp;rsquo; (कृष्णामृते श्लो० १५)। आक्रीडतां समन्तात् स्वैरं कीडतु विहरतु।  क्रुध्  क्रुध् (क्रुध क्रोधे)। &amp;lsquo;उपाध्यायस्य दुहिता मामाक्रुध्य निरागसम्&amp;rsquo; (बृ० श्लो० सं० ४।९४)। आक्रुध्य=अभिक्रुध्य।  क्रुश्  क्रुश् (क्रुश आह्वाने रोदने च)। &amp;lsquo;अये गौरीनाथ त्रिपुरहर शम्भो त्रिनयन। प्रसीदेत्याक्रोशन्&amp;rsquo; (भर्तृ० ३।८७)। आक्रोशन् उच्चैरुदाहरन्। &amp;lsquo;पतिमाचुक्रुशुश्चापि सस्वनं चापि चुक्रुशुः&amp;rsquo; (रा० २।२०।६)। आचुक्रुशुराचक्रन्दुः। &amp;lsquo;आऽन्यः क्रोशति प्रान्यः शंसति&amp;rsquo; (तै० सं० ७।५।९।३)। आक्रोशति, निन्दति, अवक्षिपति, परिवदति। &amp;lsquo;यथाभिप्रेतमितरां ब्रह्मचार्याक्रोशेत्&amp;rsquo; (लाट्या० श्रौ० ४।३।१६)। आक्रोशेत् शपेत्। &amp;lsquo;क्रुध्यन्तं न प्रतिक्रुध्येदाक्रुष्टः कुशलं वदेत्&amp;rsquo; (मनु० ६।४८)। आक्रुष्टः शप्तः, अपशब्दमुक्तः। &amp;lsquo;तत्र स्वाक्षारणा यः स्यादाक्रोशो मैथुनं प्रति&amp;rsquo; (अमर:)। आक्रोशोऽभिशंसनम्। &amp;lsquo;आक्रोशमपि परिहासमाकलयन्ति&amp;rsquo; (काद०)। आक्रोशो निन्दा। अपवादः। &amp;lsquo;षष्ठ्या आक्रोशे&amp;rsquo; (पा० ६।३।२१)। उक्तोऽर्थः। &amp;lsquo;शतं ब्राह्मणमाक्रुश्य क्षत्रियो दण्डमर्हति&amp;rsquo; (मनु० ८।२६७)। आक्रुश्य=अभिशप्य=अपभाष्य। &amp;lsquo;तं तु मां जीवलोकोऽयं नूनमाक्रोष्टुमर्हति&amp;rsquo; (रा० २।१२।६६)। आक्रोष्टुं धिक्कर्तुम्। &amp;lsquo;तं वत्सं मेधातिथिराक्रोशदब्राह्मणोसि शूद्रापुत्र इति&amp;rsquo; (पञ्च० ब्रा० १४।६।५)। आक्रोशदशपत्, परुषं व्याहरत्, साधिक्षेपमवदन्।  क्षर्  क्षर् (क्षर संचलने)। &amp;lsquo;मातरं पितरं जायां भ्रातरं तनयं गुरुम्। आक्षारयन् शतं दाप्यः&amp;rsquo; (मनु० ८।२७५)। आक्षारयन् दूषयन्। यशो दूषयन्, दोषेण गच्छन्, दोषभाग् इति प्रख्यापयन्। &amp;lsquo;पूर्वमाक्षारयेद्यस्तु नियतं स्यात्स पापभाक&amp;rsquo; (नारद०)। आक्षारयेत् दोषमारोपयेत्। &amp;lsquo;यः स्वल्पेनापि कार्येण सुहृदाऽऽक्षारितो भवेत्&amp;rsquo; (भा० शां० ८३।४०) आक्षारितो धनग्रहणेन रिक्तः स्यादित्यर्थ इति नीलकण्ठः। &amp;lsquo;यद्यप्याङ्पूर्वस्य क्षरतेः क्षीणतायां प्रसिद्धिर्न, केवलस्य तु समस्ति तपः क्षरति विस्मयादित्यादिषु दर्शनात्। पूर्वमाक्षारितो दोषैः&amp;rsquo; (मनु० ८।३५४)। आक्षारितो निन्दितोऽभिशस्तः।  क्षि  क्षि (क्षि निवासगत्योः)। &amp;lsquo;सर्वान्पथो अनृणा आक्षियेम&amp;rsquo; (अथर्व० ६।११७।३)। आक्षियेम=आवसेम। &amp;lsquo;य आक्षियन्ति पृथिवीमुत द्याम्&amp;rsquo; (अथर्व० १८।२।४९)। उक्तोऽर्थः। &amp;lsquo;तान् जनान् य आक्षियन्पृथिवीम्&amp;rsquo; (अथर्व० १२।१।५७)।  क्षिप्  क्षिप् (क्षिप प्रेरणे)। &amp;lsquo;तमाक्षिपत्कीचकोऽथ बलेन बलिनां वरः&amp;rsquo; (भा० वि० २२।६१)। आक्षिपत्=अवाक्षिपत्=अवापातयत्। &amp;lsquo;स्वं वत्समतिपिबन्तं विषाणकोट्याऽऽक्षिपति धेनुः&amp;rsquo; (तन्त्रा० ४।१०)। आक्षिपति पराणुदति। &amp;lsquo;यथा नाक्षिप्यसे विषयैः&amp;rsquo; (काद०)। नाकृष्यसे न प्रधर्ष्यसे। &amp;lsquo;अरे रे राघागर्भभारभूत किमेवमाक्षिपसि&amp;rsquo; (वेणी० ३)। आक्षिपसि अधिक्षिपसि। &amp;lsquo;वस्तुतस्तु नेह पूर्वपदमाक्षिप्यते&amp;rsquo; (पा० ६।३।३४ सूत्रे सि० कौ०)। आक्षिप्यते प्रत्यवमृश्यते। &amp;lsquo;मतौः छः सूक्तसाम्नोः&amp;rsquo; (पा० ५।२।५९)। अत्र काशिका&amp;ndash;मत्वर्थग्रहणेन समर्थविभक्तिः प्रकृतिविशेषणं प्रत्ययार्थ इति सर्वमाक्षिप्यते। आक्षिप्यते सन्निधाप्यते उपस्थाप्यत इति पदमञ्जरी। आङ्=इतः=अर्वाक्। सम्बन्धिशब्दाश्च पुनरेवमात्मका यदुत सम्बन्धिनमाक्षिपन्ति (भाष्ये)। &amp;lsquo;जात्या व्यक्तिराक्षिप्यते&amp;rsquo; (का० प्र० २)। उक्तोऽर्थः। &amp;lsquo;कथंचित्समाधीयमानमप्येतद् गोमयपायसीयं न्यायमाक्षिपति&amp;rsquo; (यो० सू० १।३२ भाष्ये)। &amp;lsquo;हीनाङ्गानतिरिक्ताङ्गान्… नाक्षिपेत्&amp;rsquo; (मनु० ४।१४१)। नाक्षिपेत् नोपहसेत्। &amp;lsquo;यावत्ते पृथिवीं पार्था हत्वा भ्रातृशतं रणे। नाक्षिपन्ति महात्मानः…&amp;rsquo; (भा० द्रोण० १२२।१९-२०)॥ आच्छिन्दन्ति। &amp;lsquo;ततस्तु तावकं सैन्यं दीप्तैः शरगभस्तिभिः। आक्षिपत्पल्वलाम्बूनि निदाघाकं इव प्रभुः&amp;rsquo; (भा० द्रोण० १४६।१०-११)॥ आक्षिपत्=अहरत्=उदच्छिनत्। &amp;lsquo;स ददाति मनुष्येभ्यः स चैवाक्षिपते पुनः&amp;rsquo; (भा० द्रोण० २०२।११३)। आक्षिपते आच्छिनत्ति, प्रत्यादत्ते। &amp;lsquo;तस्मिन्पिचुप्लोतं वाऽऽक्षिपेत्&amp;rsquo; (सुश्रुत० २।१९३।२१)। निक्षिपेदित्यर्थः। &amp;lsquo;संयोज्याक्षिपते भूयस्तथा भूतानि भूतकृत्&amp;rsquo; (भा० पु० १०।८२।४४)। आक्षिप्ते संहरते। &amp;lsquo;हिंसकस्तावद् वध्यस्य वीर्यमाक्षिपति&amp;rsquo; (यो० सू० २।३४ भाष्ये)। पदन्नोमास्-&amp;rsquo; (६।१।६३) सूत्रे पदादय आदेशा पादादिकां स्वार्थिकीं प्रकृतिमाक्षिपन्तीत्युक्तम्। आक्षेप उपस्थितिः। उपस्थापयन्तीत्यर्थः। &amp;lsquo;न यौवनमाक्षिपेज्जरा मे&amp;rsquo; (बुद्ध० ५।३५)। आक्षिपेत् हरेत्। आच्छिन्द्यात्। स्वोक्तमाक्षिपति। प्रतिषेधतीत्यर्थः। &amp;lsquo;आक्षिपन्तीमिव प्रभां शशिनः स्वेन तेजसा&amp;rsquo; (भा० वन० ५५।१३)। आक्षिपन्तीम्=आच्छिन्दतीम्, न्यक्कुर्वतीम्, पश्चात्कुर्वतीम्, अधरयन्तीम्। &amp;lsquo;आक्षिपन्तं प्रभां भानोः स्वशृङ्गैः काञ्चनोज्जवलैः&amp;rsquo; (भा० आदि० १७।५)। उक्तचर एवार्थः। &amp;lsquo;आक्षिपंस्तरसा गिरीन्&amp;rsquo; (भा० पु० ६।१२।२८)। आक्षिपन् हरन्। &amp;lsquo;आक्षिप्यमाणः शस्त्रास्त्रकोविदः शस्त्रमन्यवत्&amp;rsquo; (राज० ७।१०-३२)। आक्षिप्यमाणः तिरस्क्रियमाणः। &amp;lsquo;कुतूहलाक्षिप्तहृदयः&amp;rsquo; (उत्तर०)। कौतुकाकृष्टचेता इत्याह। &amp;lsquo;अधिकाराक्षिप्तयोः&amp;rsquo; (मुद्रा० १)। आक्षिप्त आच्छिन्न आमृष्ट इत्यनर्थान्तरम्। &amp;lsquo;आक्षिप्तमिव मे चेतः&amp;rsquo; (वेणी० २)। आक्षिप्तं विक्षिप्तं व्याकुलम्। &amp;lsquo;अक्लेशलभ्या हि भवन्त्युत्तमार्था महात्मनाम्। जन्मान्तरार्जिताः स्फारसंस्काराक्षिप्तसिद्धयः&amp;rsquo; (कथा० ७।१९)॥ आक्षिप्ता आहृताः। &amp;lsquo;आक्षिप्तसूत्रा मणयश् छिन्नपक्षा इव द्विजाः&amp;rsquo; (भा० वन० ८०।५)। आक्षिप्तसूत्राः छिन्नसूत्राः। &amp;lsquo;आक्षिप्तो जयकुञ्जरेण तुरगात्&amp;rsquo; (रत्ना० ४।१२)। आक्षिप्तोधः पातितः। &amp;lsquo;अनुग्रहस्तावदाक्षिप्ताधिकारयोर्भद्रभटपुरुषदत्तयोः&amp;rsquo; (मुद्रा० ३)। आच्छिन्ननियोगयोरित्यर्थः। &amp;lsquo;वरमन्धो न चक्षुष्मान् मदादाक्षिप्तसत्पथः&amp;rsquo; (का० नी० सा० १५।४)। परित्यक्तसन्मार्ग इत्याह। &amp;lsquo;मधूत्सवाक्षिप्तपौरलोकं गृहम्&amp;rsquo; (कथा० ४।३५)। आक्षिप्त आकृष्टः। &amp;lsquo;भूमावाक्षिप्य कीचकम्&amp;rsquo; (भा० वि० १६।९)। आक्षिप्य पातयित्वा। &amp;lsquo;(शिलायाम्) आक्षिप्य स्वेच्छया भक्षयति बको जलचरान्&amp;rsquo; (पञ्चत०)। &amp;lsquo;एवंवादिनो वचनमाक्षिप्य&amp;rsquo; (काद०)। अन्तरा प्रतिबध्येत्यर्थः। &amp;lsquo;इत्याक्षिप्य तत्कथां कथंचित् प्रसाद्यमानोपि न तस्थौ&amp;rsquo; (वि० पु० ४।१३।१०१)। उक्तोऽर्थः। &amp;lsquo;अग्रपादमाक्षिप्य&amp;rsquo; (रघु० ७।७)। आक्षिप्य प्रतिसंहृत्य। &amp;lsquo;ततस्तेजश्च चक्षुश्च सर्वप्राणभृतामपि। आक्षिप्य सहसा सूर्यो द्योतते स्वेन तेजसा&amp;rsquo; (रा० ४।४०।६५)॥ आक्षिप्य अभिभूय। &amp;lsquo;कल्पान्ते चैव सर्वेषां स्मृतिमाक्षिप्य तिष्ठति&amp;rsquo; (भा० अनु० १४।३५०)। आक्षिप्य विलुप्य संहृत्य। &amp;lsquo;स केशेषु परामृष्टो बलेन बलिनां वरः। आक्षिप्य केशान्वेगेन बाह्वोर्जग्राह पाण्डवम्&amp;rsquo; (भा० वि० २२।५२-५३)॥ आक्षिप्य मोचयित्वा। &amp;lsquo;अशुभेभ्यः सदाऽऽक्षिप्य (मानसम्) शुभेष्वेवावतारयेत्&amp;rsquo; (भा० शां० ३०८।१९)। आक्षिप्य विप्रकृष्य वियोज्य। &amp;lsquo;अंशुकाक्षेपविलज्जितानाम्&amp;rsquo; (कु० १।१४)। अंशुकाक्षेपोंऽशुकापहरणम्। &amp;lsquo;कल्पाक्षेपकठोरभैरवमरुद्०&amp;rsquo; (उत्तर० ५।१४)। कल्पाक्षेपः सृष्टिसंहारः, संवर्तः, सम्प्लवः। &amp;lsquo;विरुद्धमाक्षेपवचस्तितिक्षितम्&amp;rsquo; (कि० १४।२५)। आक्षेपवचोऽधिक्षेपवचनम्। &amp;lsquo;विषयाक्षेपपर्यस्तबुद्धिः&amp;rsquo; (भर्तृ० ३।४७)। विषयाक्षेप इन्द्रियार्थाकर्षणम्। &amp;lsquo;गोरोचनाक्षेपनितान्तगौरैः&amp;rsquo; (कु० ७।१७)। आक्षेपो निक्षेपो न्यासः। &amp;lsquo;स्वसिद्धये पराक्षेपः&amp;rsquo; (का० प्र० २)। आक्षेपः प्रत्यवमर्श उपलक्षणम्। आक्षेपो विरोधोक्तिर्दोषकथनम्। &amp;lsquo;आक्षेपोऽलङ्कारविशेषः साहित्ये&amp;ndash;आक्षेपः स्वयमुक्तस्य प्रतिषेधो विचारणात्। चन्द्र सन्दर्शयात्मानमथवास्ति प्रियामुखम्&amp;rsquo; (कुवलय० ७३)॥ निगदव्याख्यातः श्लोकः। &amp;lsquo;कथारसस्याक्षेपसामर्थ्यम्&amp;rsquo; (काद०)। आक्षेपो मनोविनोदः। &amp;lsquo;वदनमपहरन्तीं तत्कृताक्षेपमीशः&amp;rsquo; (कु० ७।९५)। आक्षेप आकर्षणमुन्नमनम्। &amp;lsquo;पाण्डवेषु च साक्षेपं द्रोणं जानाति ते सुतः&amp;rsquo; (भा० द्रोण० १२।३०)। साक्षेपं पक्षपातिनम्। &amp;lsquo;सोऽयं प्राप्तस्तवाक्षेपम्&amp;rsquo; (भा० द्रोण० १०२।६)। आक्षेपः शरगोचरः। &amp;lsquo;अपगताक्षेपः&amp;rsquo; (यो० वा० ४।३५।६८)। आक्षेप उपहितभावः। त्यक्तसंकुचितात्मस्वरूप इत्यर्थः। &amp;lsquo;अभिद्रवणमाक्षेपमवस्थानं सविग्रहम्&amp;rsquo; (भा० शल्य० ५७।१९)। आक्षेपम् परयत्नस्य तत्पातनहेतुतासम्पादनम्। &amp;lsquo;आक्षेपसर्गयोः कर्ता निश्चलः पुरुषः स्मृतः&amp;rsquo; (भा० शां० ३१८।४३)। आक्षेपः प्रलयः। &amp;lsquo;आयामविस्रम्भाक्षेपैस्त उच्यन्ते&amp;rsquo; (ऋ० प्रा० ३।१)। आक्षेपस्तिर्यग्गमनं मात्राणाम् इत्युवटः। &amp;lsquo;बाह्याभ्यन्तरविषयाक्षेपी चतुर्थः प्राणायामः&amp;rsquo; (यो० सू० ४।२।५१)। विषयाक्षेपी विषयसम्बन्धी। &amp;lsquo;पार्श्वं केषां चिदाक्षिपत्&amp;rsquo; (रा० ६।९८।४)। आक्षिपत् आच्छिनत्। &amp;lsquo;कान्तस्याक्षिप्यते यस्मात् प्रस्थानम्…&amp;rsquo; (काव्यादर्शे २।१४४)। आक्षिप्यते प्रतिषिध्यते। &amp;lsquo;वादायाचिक्षेप स पण्डितान्&amp;rsquo; (कथा० ६६।६४)। आचिक्षेप आजुहुवे। &amp;lsquo;आदावेव तदाङ्के स्यादामुखाक्षेपसंश्रयः&amp;rsquo; (सा० द० ६।६३)। आक्षेप उपक्षेपः संकेतः। &amp;lsquo;चित्रैर्वाक्यैः स्वकार्योत्थैः प्रस्तुताक्षेपिभिर्मिथः&amp;rsquo; (सा० द० ६।३२)। प्रस्तुताक्षेपिभिः प्रकृतं दूरात् सङ्केतवद्भिः।  क्षण्  क्षण् (क्ष्णु तेजने)। &amp;lsquo;तूष्णीमन्यः कुम्भमाक्ष्णौति&amp;rsquo; (का० श्रौ० २१।४।६)। क्षिपतीत्यर्थः। भिनत्तीति वा।  खिद्  खिद् (खिद छन्दोमात्रगोचरः)। &amp;lsquo;शत्रूयतामाखिदा भोजनानि&amp;rsquo; (अथर्व० ४।२३।७)। आच्छिन्धीत्यर्थः। आङ्पूर्वः खिदिराच्छेदने वर्तत इति सायणः। &amp;lsquo;आहं खिदामि ते मनो राजाश्वः पृष्ठ्यामिव&amp;rsquo; (अथर्व० ६।१०२।२)। &amp;lsquo;यथाखिदते प्रखिदते च&amp;rsquo; (तै० सं० ४।५।९।२)। उक्तोऽर्थः।  खन्  खन् (खनु अवदारणे)। आङ्पूर्वः खनतिरन्तर्विदारणे वर्तते यथाऽऽखुरित्यत्र यथा वाऽऽखर इत्यत्र।  ख्या  ख्या (ख्या प्रकथने)। &amp;lsquo;तदेकं सत्त्रेधाऽऽख्यायते&amp;rsquo; (श० ब्रा० १०।४।१।१)। आख्यायते कीर्त्यते, उदाह्रियते, कथ्यते। &amp;lsquo;देवजातानि गणश आख्यायन्ते&amp;rsquo; (श० ब्रा० १४।४।२।२४)। उक्तोऽर्थः। &amp;lsquo;सुवर्णबिन्दुरित्याख्यायते&amp;rsquo; (मालती० ९)। आख्यायते संज्ञायते, समाख्यायते। &amp;lsquo;आदित्यानीमानि शुक्लानि यजूंषि वाजसनेयेन याज्ञवल्क्येनाख्यायन्ते&amp;rsquo; (बृहदा० उ० ६।५।३)। प्रसिद्धिं नीयन्त इत्याह। &amp;lsquo;अन्तर्गतमपि व्यक्तमाख्याति हृदयं हृदा&amp;rsquo; (रा० १।७७।२८)। आख्याति जानाति। &amp;lsquo;ते रामाय वधोपायमाचख्युर्विबुधद्विपः&amp;rsquo; (रघु० १५।५)। रामायाऽऽचख्युः शशंसुः। &amp;lsquo;योऽधीते चतुरो वेदान्सर्वानाख्यानपञ्चमान्&amp;rsquo; (भा० वन० ५८।९)। आख्यानमितिहासः पूर्ववृत्तोक्तिः। &amp;lsquo;आख्यानमाख्यास्यन्&amp;rsquo; (श० ब्रा० १३।४।३।२)। &amp;lsquo;तदाख्यातविधानं च योगः संचार एव च&amp;rsquo; (भा० शां० ५९।४८)। आख्यातविधानम् अभिमन्त्रितदुन्दुभिध्वनिना प्रयाणादिकथनम्। &amp;lsquo;सेवा श्ववृत्तिराख्याता&amp;rsquo; (मनु० ४।६)। आख्याता व्यपदिष्टा कीर्तिता। &amp;lsquo;किंवा शकुन्तलेत्यस्य मातुराख्या&amp;rsquo; (शा० ७)। आख्या समाख्या, संज्ञा, नामधेयम्। &amp;lsquo;पश्चादुमाख्यां सुमुखी जगाम&amp;rsquo; (कु० १।२६)। &amp;lsquo;वृसीषु रुचिराख्यासु निषेदुः काञ्चनीषु ते&amp;rsquo; (रा० ७।६०।१२)। आख्याऽभिख्या शोभा। &amp;lsquo;विभाषाऽऽऽख्यानपरिप्रश्नयोरिञ्च&amp;rsquo; (पा० ३।३।११०)। आख्यानं प्रतिवचनम्। &amp;lsquo;न ह्यन्यत्पृष्टेनान्यदाख्येयम्&amp;rsquo; (२।२।२४ सूत्रे भाष्ये)। आख्येयं प्रतिवक्तव्यम्। &amp;lsquo;आख्यातोपयोगे&amp;rsquo; (पा० १।४।२९) आख्यातोपदेष्टा। &amp;lsquo;आख्यातारच विद्यन्ते पुमांश्चेद् विद्यते कुले&amp;rsquo; (भा० उ० ७२।६३)। आख्यातारः कीर्तयितारः, वर्णयितारः।  गम्  गम् (गम्लृ गतौ)। &amp;lsquo;विश्वो ह्यन्यो अरिराजगाम&amp;rsquo; (ऋ० १०।२८।१)। आययावित्यर्थः। &amp;lsquo;आ घा ता गच्छान् उत्तरा युगानि&amp;rsquo; (ऋ० १०।१०।१०)। उक्तोऽर्थः। &amp;lsquo;अथ ये प्रवृत्तेर्थे अमिताक्षरेषु ग्रन्थेषु वाक्यपूरणा आगच्छन्ति&amp;rsquo; (नि० १।९)। आगच्छन्ति आगमा उपजना भवन्ति, उपचीयन्त इत्यर्थः। &amp;lsquo;अधीयीत वा तद्विद्भ्यो वा पर्वागमयेत&amp;rsquo; (गो० गृ० १।५।१४)। आगमयेत शिक्षेत। उपाददीत। उपयुञ्जीत। &amp;lsquo;आगमय दण्डनीतिं कुलविद्याम्&amp;rsquo; (दशकु०)। आगमय शिक्षस्व। आगमयस्व तावन्माणवक। सहस्व, प्रतीक्षस्वेत्यर्थः। आगमेः क्षमायामिति वार्तिके काशिकायामुदाहरणम्। &amp;lsquo;यावदागमयतेऽथ नरेन्द्रान् स स्वयंवरमहाय महीन्द्रः&amp;rsquo; (नै० ५।१) आगमयते आनाययति। &amp;lsquo;सर्वमागमयामास पाण्डवानां विचेष्टितम्&amp;rsquo; (भा० उ० ७।४)। आगमयामास ज्ञातवान्। &amp;lsquo;आत्मनस्तु ततः श्रेयो भार्गवात्सुमहातपाः। ज्ञानमागमयत्प्रीत्या…&amp;rsquo; (भा० शां० १२४।२५)॥ आगमयत् अलब्ध, अविदत्। &amp;lsquo;यत्रागमयमानानामसत्कारेण पृच्छताम्&amp;rsquo; (भा० शां० २८७।४१)। आगमयमानानां शिक्षमाणानाम्। &amp;lsquo;भवतां च यथा जन्म तदप्यागमित मया&amp;rsquo; (भा० आदि० १३७।१६)। आगमितम् अवगतम्। &amp;lsquo;सम्यगागमिता विद्या प्रबोधविनयाविव&amp;rsquo; (रघु० १०।७१)। आगमिता उपात्ता गृहीता। &amp;lsquo;पुराणमागम्य ततो ब्रवीम्यहम्&amp;rsquo; (भा० आदि० ५६।७)। &amp;lsquo;तद् व्याकरणमागम्य परं ब्रह्माधिगम्यते&amp;rsquo; (वा० प० १।२२) आगम्य=अधिगम्य, अवगम्य। &amp;lsquo;देशान्तरादागमय्य व्याचक्षाणान् क्षमापतिः&amp;rsquo; (राज० ४।४८८)। आगमय्य आनाय्य। &amp;lsquo;यथाऽयमागमो मह्यं यथा चेदमभूत्पुरा&amp;rsquo; (भा० आदि० ७१।१८)। आगमो गुरूपदेशः। &amp;lsquo;आगमे च प्रयोगे च चक्रे तुल्यमिवात्मना&amp;rsquo; (भा० आदि० २२१।७४)। आगमः शास्त्रम्। &amp;lsquo;यस्यागमः केवलजीविकायै तं ज्ञानपण्यं वणिजं वदन्ति&amp;rsquo; (माल० १।१७)। आगमः शास्त्रज्ञानं व्युत्पत्तिः। &amp;lsquo;द्वावप्यागमिनौ प्रयोगनिपुणौ च&amp;rsquo; (माल० १ )। आगमिनौ शास्त्रज्ञौ। &amp;lsquo;बहुधाप्यागमैर्भिन्नाः पन्थानः सिद्धिहेतवः&amp;rsquo; (रघु १०।२६)। आगमः शास्त्रम्। &amp;lsquo;नाधर्मणागमः कश्चिन्मानुषान् प्रति वर्तते&amp;rsquo; (मनु० २।८१) आगमो धनादिप्राप्तिः। &amp;lsquo;आगम निर्गमं स्थानं तथा वृद्धिक्षयावुभौ&amp;rsquo; (मनु० ८।४०१)। आगमो देशान्तरीयद्रव्यस्यागमनम्। यदागमास्तद्गुणीभूतास्तद्ग्रहणेन गृह्यन्ते (परिभाषा)। आगम उपजनः। &amp;lsquo;पूर्वभुक्त्या च सततमुदकस्यागमेन च&amp;rsquo; (एतैर्लिङ्गैर्नयेत्सीमाम्) (मनु० ८।२५२)। आगमः प्रवाहः। &amp;lsquo;अत्रैव च मया प्राप्त आगमो वानरेषु वै&amp;rsquo; (रा० ६।४।३०)। आगमः परिचयः। &amp;lsquo;इति चाप्यागमं भूयो दैवस्य प्रतिपालये&amp;rsquo; (भा० वि० २०।७)। आगम आनुकूल्यम्। &amp;lsquo;दैवस्य चागमे यत्नस्तेन कार्यो विजानता&amp;rsquo; (भा० वि० २०।९)। उक्तपूर्व एवार्थः। &amp;lsquo;आगमा वः शिवाः सन्तु स्वस्था भवत पुत्रकाः&amp;rsquo; (भा० आश्रम० ३६।४०)। आगमाः पन्थानः। &amp;lsquo;आगमास्ते शिवाः सन्तु&amp;rsquo; (रा० २।२५।२१)। अनन्तरोदीरित एवार्थः। &amp;lsquo;नियमस्तु स यत्कर्मानित्यमागन्तुसाधनम्&amp;rsquo; (अमरः)। आगन्तु बाह्यं कादाचित्कम्। आगन्तुकः पाठः। प्रक्षिप्तः असम्प्रदायः। &amp;lsquo;बहुप्रकृतावागन्तुना पर्वणाऽवग्रहो भवति&amp;rsquo; (वा० प्रा० ४।७)। आगन्तु अभ्युच्चितम्। &amp;lsquo;स न मन्येतागन्तूनिवार्थान् देवतानाम्&amp;rsquo; (नि० ७।४)। आगन्तवो बाह्याः, बहिष्ट आगता न तु देवतात्मान्तर्भूताः। &amp;lsquo;तस्योपकरणं प्रमाणं प्रहरणं प्रधारणमवधारणं च खरपट्टादागमयेत्&amp;rsquo; (कौ० अ० ४।८।२४)। आगमयेत् उपलभेत, प्रतीयात्। &amp;lsquo;प्रज्ञामेवागमयति यः प्राज्ञेभ्यः स पण्डितः&amp;rsquo; (भा० उ० ३५।६६)। आगमयति आनयति। &amp;lsquo;न तस्य पुनरागतिः&amp;rsquo; (स्कन्द पु० का० ४।२१।११०)। पुनरागतिः पुनर्भवः प्रेत्यभावः। &amp;lsquo;अथ यस्यागमादर्थपृथक्त्वमह विज्ञायते&amp;rsquo; (नि० १।४)। आगमोऽध्याहार इति दुर्गः।  गल्  गल् (गलेति लौकिकः)। &amp;lsquo;बभौ वर्षाम्बुविविलन्नं पद्ममागलितं यथा&amp;rsquo; (भा० आदि० १३६।३४)। आगलितं गलितमवपतितं भ्रष्टम्। &amp;lsquo;पार्श्वागलित?</description>
    </item>
    
    <item>
      <title>१२० नि</title>
      <link>https://vishvAsa.github.io/sanskrit/koshaH/upasargArtha-chandrikA/120_ni/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/120_ni/</guid>
      <description>अच्  अच् (अञ्चु गतिपूजनयोः अचु इत्येके)। &amp;lsquo;अथाङ्गुलीर्न्यचति&amp;rsquo; (श० ब्रा० ३।१।३।२५)। न्यचति=न्यञ्चति=न्यक्नाः करोति।  अञ्च्  अञ्च् (अञ्चु गतिपूजनयोः)। &amp;lsquo;द्वन्द्वं न्यञ्चि पात्राणि प्रयुनक्ति&amp;rsquo; (काशिका १।३।६४)। न्यञ्चि अवाङ्मुखानि। तस्मात्पशवो न्यक्नाः (भुग्नाः)। &amp;lsquo;श्वानः सिंहमिव दृष्ट्वा ते न विन्दन्ते न्यञ्चनम्&amp;rsquo; (अथर्व० ४।३६।६)। न्यञ्चनम् अपिधा, गुप्तिः, अन्तर्धिस्थानम्। &amp;lsquo;यदेवास्य तत्र न्यक्तम्। तदेवावरुन्धे&amp;rsquo; (तै० ब्रा० १।१।३।४)। न्यक्तं निगूढम्। &amp;lsquo;यत्र यत्रैवास्य न्यक्तम्&amp;rsquo; (तै० सं० १।५।२।४)। न्यक्तं निमग्नं विस्मृतम्। नीचैरक्तं गतमित्यक्षरार्थः।  अञ्ज्  अञ्ज् (अञ्जू व्यक्तिम्रक्षणकान्तिगतिषु)। &amp;lsquo;यथा मक्षा इदं मधु न्यञ्जन्ति मधावधि&amp;rsquo; (अथर्व० ९।१।१७)। न्यञ्जन्ति निलिम्पन्ति। &amp;lsquo;त्वष्टा ग्नास्वन्तर्न्यानजे&amp;rsquo; (ऋ० १।१६१।४)। न्यानजे=अन्तर्विवेश, अन्तर्दवे। &amp;lsquo;मेधां मे विष्णुर्न्यनक्त्वासन्&amp;rsquo; (अथर्व० १८।३।११)। न्यनक्तु संयोजयतु। आसनि मुखे।  अस्  अस् (असु क्षेपे)। &amp;lsquo;अथ पुनर्लोष्ट न्यस्यति&amp;rsquo; (श० ब्रा० ३।२।२३१)। न्यस्यति निक्षिपति अधःक्षिपति। &amp;lsquo;दृष्टिपूतं न्यसेत्पादम्&amp;rsquo; (मनु० ६।४६)। न्यसेत्=न्यस्येत्=निदधीत। अर्थान्तरं न्यस्यति (शिशु० १।१७ इत्यत्र मल्लिः)। &amp;lsquo;अपि प्राणान् न्यसिष्यन्ति&amp;rsquo; (रा० २।४६।२०)। जीवित त्यक्ष्यन्तीत्यर्थः। &amp;lsquo;श्रोतुं चैव न्यसेद्राजा प्राज्ञान्सर्वार्थदर्शिनः&amp;rsquo; (भा० शां० ६९।२८)। न्यसेत् अधिकुर्यात्, नियुञ्जीत। क्रय्यं न्यस्तं क्रयाय यत् (अमरः)। न्यस्तं रचितं प्रसारितम्। &amp;lsquo;स यदि प्रतिपद्येत यथान्यस्तं यथाकृतम्&amp;rsquo; (मनु० ८।१८३)। न्यस्तं निक्षिप्तमुपनिहितम्। &amp;lsquo;भगवन्न्यस्तशस्त्रोहम्&amp;rsquo; (हरि० १।११।४२)। न्यस्तशस्त्रस्त्यक्तायुधः। &amp;lsquo;न्यस्तदण्डा वयं राजन्&amp;rsquo; (रा० ३। )। &amp;lsquo;न्यासितः समरे शस्त्रं भीष्मेण भरतर्षभ&amp;rsquo; (भा० भीष्म० १७।१३)। न्यासितः त्याजितः। &amp;lsquo;स राज्यं सचिवे न्यस्य&amp;rsquo; (भा० ३।९९२२)।** न्यस्य समर्प्य।** &amp;lsquo;धनुर्न्यस्य पृषत्कांश्च पञ्चभिः पुरुषर्षभैः&amp;rsquo; (हरि० १।३०।२१)। धनुर्यस्य संन्यस्य परित्यज्य। पञ्चभिः पुत्रैः कृतकृत्यो भूत्वेति वाक्यशेषार्थः। &amp;lsquo;भीम नारायणास्त्रे मे गोषु च ब्राह्मणेषु च। एतेषु गाण्डिवं न्यस्यमेतद्धि व्रतमुत्तमम्&amp;rsquo; (भा० द्रोण० १९९।५३)॥ न्यस्यं न्यास्यं त्याज्यमप्रयोक्तव्यम्। यथान्यासमेवास्तु (भाष्ये)। न्यासः सूत्रे पदन्यासः। &amp;lsquo;काम्यानां कर्मणां न्यासं संन्यासं कवयो विदुः&amp;rsquo; (गीता १८।२)। न्यासस्त्यागः। &amp;lsquo;संवत्सरेण सोऽल्पायुर्देह-न्यासं करिष्यति&amp;rsquo; (भा० वन० २९४।२५)। देहन्यासो देहत्यागो निधनम्। &amp;lsquo;चरणन्यासैः कम्पयन्निव मेदिनीम्&amp;rsquo; (रा० ४।१४।५)। चरणन्यासैः पादनिक्षेपैः। &amp;lsquo;करन्यासं ततः कुर्याद् द्वादशाक्षरविद्यया&amp;rsquo; (भा० पु० ६।८।६)। &amp;lsquo;खादन्ति हस्तिनं न्यासैः क्रव्यादा बहवोप्लुत&amp;rsquo; (भा० शां० ८।१८)। न्यासैः सर्वकर्मत्यागैरुपेतं हस्तिनम् इत्याह। &amp;lsquo;ऋषेर्हि न्यस्तदण्डस्य वने वन्येन जीवतः&amp;rsquo; (रा० २।६३।२७)। न्यस्तदण्डस्य त्यक्तपरपीडस्य। &amp;lsquo;न्यस्तमार्त्विज्यमकार्यम्&amp;rsquo; (आश्व० गृ०)।  इ  इ (इण् गतौ)। &amp;lsquo;स यत्रायं शारीर आत्मा बल्यं नीत्य (=नि इत्य) संमोहमिव न्येति&amp;rsquo; (श० ब्रा० १४।७।२।१)। न्येति निगच्छति निश्चयेन प्राप्नोति। &amp;lsquo;तद्यथैकपात् पुरुषो यन्नेकचक्रो वा रथो वर्तमानो भ्रेषं न्येति&amp;rsquo; (गो० ब्रा० पूर्व० ३।२)। भ्रंशमाप्नोतीत्याह। &amp;lsquo;वाश्रेव वत्सं सुमना दुहाना पतिरिव जायामभि नो न्येतु&amp;rsquo; (ऋ० १०।१४९।४)। &amp;lsquo;अमून्हेति पतत्त्रिणी न्येतु&amp;rsquo; (अथर्व० ६।२९।१)। न्येतु नितरां गच्छतु। &amp;lsquo;न्यङ् नियन्त्युपरस्य निष्कृतम्&amp;rsquo; (ऋ० १०।९४।५)। न्यङ् नियन्ति=अन्तर्विशन्ति। &amp;lsquo;नि यन्नियन्त्युपरस्य निष्कृतिम्&amp;rsquo; (अथर्व० ६।४९।३)। नियन्ति निर्गच्छन्ति निष्कृतिं निर्माणमिति सायणः। &amp;lsquo;ये केचन ग्राम्याः पशवो ये चारण्या अणिमानमेव तत् परुषिमाणं नियन्ति&amp;rsquo; (ऐ० ब्रा० ४।२६)। &amp;lsquo;युध्यमानाः शरैः …ध्वजिनी न्यगात्। अन्योन्यम्&amp;rsquo; (भा० भीष्म० ४८।२०)। न्यगात्=अन्तः प्राविक्षत्। &amp;lsquo;एनो मा निगां कतमच्चनाहम्&amp;rsquo; (ऋ० १०।१२८।४, अथर्व० ५।३।४)। &amp;lsquo;मा दम्पती पौत्रमघं नि गाताम्&amp;rsquo; (अथर्व० १२।३।१४)। पुत्रादागतं व्यसनं माऽऽपत्साताम् इत्याह। &amp;lsquo;नियन्त्यनेनेति न्याय इति दीक्षितः&amp;rsquo; (सि० कौ० ३।३।३७)। &amp;lsquo;यन्नियानं न्ययनं संज्ञानं यत् परायणम्&amp;rsquo; (ऋ० १०।१९।४)। &amp;lsquo;य उदानट् परायणं य उदानण्त्यायनम्&amp;rsquo; (अथर्व० ६।७७।२)। न्यायनं=न्ययनं नीचीनं गमनमिति सायणः। &amp;lsquo;अपामिदं न्ययनं समुद्रस्य निवेशनम्&amp;rsquo; (वा० सं० १७।७, अथर्व० ६।१०६।२)। निलयनमावासस्थानम्। &amp;lsquo;न्ययं गतः पापः&amp;rsquo; (काशिका ३।३।३७)। न्ययो नीचैर्गतिः। अधोगतिः। &amp;lsquo;यत्रायमणिमानं न्येति&amp;rsquo; (बृह० उ० ४।३।३६)। कार्श्यं नितरामेतीत्यर्थः। &amp;lsquo;आर्तिं वा एते नियन्ति&amp;rsquo; (तै० ब्रा० १।४।६।५)। नियन्ति नितरां प्राप्नुवन्ति। &amp;lsquo;यद्यपरपक्षे भङ्गं नीयात्&amp;rsquo; (शां० ब्रा० ४।१)। भङ्गं भ्रंशं व्यसनमुपेयात्।  ईर्  ईर् (ईर गतौ)। &amp;lsquo;उतादः परुषे गवि सूरश्चक्रं हिरण्ययं न्यैरयद्रथीतमः&amp;rsquo; (ऋ० ६।५६।३)। न्यैरयत् प्रैरयत् प्राणुदत्।  उच्  उच् (उच समवाये)। &amp;lsquo;तत्र सेदिर्न्युच्यतु&amp;rsquo; (अथर्व० २।१४।३)। नीचीना समवैतु। सेदिर्निर्ऋतिः सादयतीति। &amp;lsquo;नि यो गृभं पौरुषेयीमुवोच&amp;rsquo; (ऋ० ७।४।३)। &amp;lsquo;असावि देवं गोऋजीकमन्धो न्यस्मिन्निन्द्रो जनुषेमुवोच&amp;rsquo; (ऋ० ७।२१।१)। **न्युवोच परितोषमाप। संगतोऽभूदिति वा।  उब्ज्  उब्ज् (उब्ज आर्जवे)। &amp;lsquo;भाजनानि सम्प्रक्षाल्य न्युब्जति&amp;rsquo; (बौ० ध० ३।२।२।८)। अवाङ्मुखानि करोति। &amp;lsquo;तत्रैतांश्चमसान्न्युब्जन्&amp;rsquo; (ऐ० ब्रा० ७।३०)। अधोमुखानस्थापयन्नित्यर्थः। &amp;lsquo;भुजन्युब्जौ पाण्युपतापयोः&amp;rsquo; (पा० ७।३।६१)। न्युब्जिताः शेरते ऽस्मिन्निति न्युब्ज उपतापो रोगः।  उन्द्  उन्द् (उन्दी क्लेदने)। &amp;lsquo;यदाज्यमुच्छिष्यते तस्मिन्रशनां न्युनत्ति&amp;rsquo; (तै० ब्रा० ३।८।२।३)। नितरामुनत्ति क्लिन्नां करोतीति सायणः। नीचैः कृत्वा निमज्ज्य उनत्तीति तु वयम्। &amp;lsquo;आस्वास्वोषधीष्वात्मानं न्युद्यापूर्यमाणोऽमुं लोकं गच्छति&amp;rsquo; (जै० ब्रा० २।३)। उक्तोऽर्थः।  उष्  उष् (उष दाहे)। &amp;lsquo;सत्यं धूर्वन्तमचितं न्योष&amp;rsquo; (ऋ० १०।८७।१२)। &amp;lsquo;पराशृणीतमचितं न्योषतम्&amp;rsquo; (ऋ० ७।१०४।१)। न्योषतं नितरां दहतम्। भस्मसात्कुरुतमित्यर्थः।  ऊह्  ऊह् (ऊह वितर्के)। &amp;lsquo;न्योहतेऽधा नियुत ओहते&amp;rsquo; (ऋ० ५।५२।११)। न्योहते=न्योहन्ते=अवदधते। &amp;lsquo;पशूनेवैतेन न्यौहन्त&amp;rsquo; (पञ्च० ब्रा० १३।६।१३)। न्यौहन्त नितरां प्राप्नुवन्, समूहीकृतवन्त इति वा।  ऋ  ऋ (ऋ गतिप्रापणयोः)। &amp;lsquo;प्राणमपानो ऽनु न्यृच्छेत्&amp;rsquo; (तै० सं० ६।४।६)। न्यृच्छेत् निर्गच्छदवस्तात्।  ॠ  ॠ (ॠ गतौ)। &amp;lsquo;तमग्निमस्ते वसवो न्यृण्वन्&amp;rsquo; (ऋ० ७।१।२)। न्यृण्वन् न्यक्षिपन्। &amp;lsquo;न्यर्पयतं बृषणा तमोवृधः&amp;rsquo; (ऋ० ७।१०४।१)। न्यर्पयतम्=नीचैर्गमयतम्, निर्ॠतिं प्रापयतम्। &amp;lsquo;इन्द्रासोमा तपतं रक्ष उब्जतं न्यर्पयतम्&amp;rsquo; (अथर्व० ८।४।१)। उक्तोऽर्थः। &amp;lsquo;यथा वातेन प्रक्षीणा वृक्षाः शेरे न्यर्पिताः&amp;rsquo; (अथर्व० १०।३।१५)। न्यर्पिता नीचैर्गमिताः, पातिताः, भुग्नाः।  ॠच्छ्  ॠच्छ् (ॠच्छ गतीन्द्रियप्रलयमूर्तिभावेषु)। &amp;lsquo;उप यद्धीदं किं च जायतेऽस्यां तदुपजायतेऽथ यन्न्यृच्छत्यस्यामेव तदुपोप्यते&amp;rsquo; (श० ब्रा० २।३।४।९)। न्यृच्छति नीचैर्गच्छति निखातं भवति।  ऋष्  ऋष् (ऋषी गतौ)। &amp;lsquo;ह्रदं न हि न्यृषन्त्यूर्मयो ब्रह्माणीन्द्र तव यानि वर्धना&amp;rsquo; (ऋ० १।५२।७)। न्यृषन्ति नितरां प्राप्नुवन्ति, त्वयि प्रविशन्ति, त्वद्हृद्गतानि भवन्ति।  कण्  कण् (कण रण गतौ)। &amp;lsquo;अक्षिनिकाणं जल्पति&amp;rsquo; (पा० ३।४।५४ सूत्रे वृत्तौ)। नेत्रनिकोचं नेत्रे निकोच्य। णमुलन्तमेतत्।  कम्  कम् (कमु कान्तौ, कान्तिरिच्छा)। &amp;lsquo;तदग्निर्न्यकामयत&amp;rsquo; (तै० सं० १।५।१।१)। न्यकामयत नितरामकामयत। &amp;lsquo;ज्यायो भागधेयं निकामयमानः&amp;rsquo; (तै० सं० १।५।२।२)। निकामयमानोऽभीच्छन्। माध्यन्दिनं वा एष (सोमः)। &amp;lsquo;निकामयमानोऽभ्यतिरिच्यते&amp;rsquo; (पञ्च० ब्रा० ९।७।२)। उक्तोऽर्थः। &amp;lsquo;तं (उत्तरसवनसोमं) निकामयमानोऽभ्यतिरिच्यते&amp;rsquo; (पूर्वसवनसोमः) (का० श्रौ० २५।१३।१६)। &amp;lsquo;निकामे निकामे नः पर्जन्यो वर्षतु&amp;rsquo; (वा० सं० २२।२२)। यदा यदास्माभिः काम्येत तदा तदेत्युक्तं भवति। &amp;lsquo;न्याहवनीयो गार्हपत्यमकामयत&amp;rsquo; (तै० ब्रा० १।१।५।६)। न्यकामयत नितरामकामयत। सुतरामभ्यलष्यत्। &amp;lsquo;तेभ्यो गायत्रीव वसुभ्यो देवेभ्य एकैकेनाक्षरेण कामान् निकामान् दुहे&amp;rsquo; (जै० ब्रा० १।३०)। निश्चितः कामो निकामः।  कष्  कष् (कष हिंसायाम्)। &amp;lsquo;उद्धरन्ति कुमीनङ्गाद् दशतो निकषन्ति च।&amp;rsquo; (भा० शां० १८०।१४)। निकषन्ति कण्डूयनेन हिंसन्ति। &amp;lsquo;सभानिकषकटस्वस्तरांश्च&amp;rsquo; (आप० ध० १।८।१३)। निकषो नाम कृषीवलानामुपकरणं कृष्टं क्षेत्रं येन समीक्रियते, यच्च कस्मिंश्चिदारूढे केनचिदाकृष्यते इति हरदत्त उज्ज्वलायाम्।** &amp;lsquo;निकषिष्यते निकषमाणाय निकषिताय&amp;rsquo; (तै० सं० ७।१।१९।३)।  काश्  काश् (काशृ दीप्तौ)। &amp;lsquo;प्रेष्यन्तं निकाशं मे कालेनाल्पीयसा पुनः&amp;rsquo; (भा० ३।१६३१)। निकाशः सामीप्यम्। नीकाश इति तु पाणिनीयाः। &amp;lsquo;क्वचिन्मणिनिकाशोदाम् (नदीम्)&amp;rsquo; (रा० २।९५।१०)। स्फटिकसदृशोदकामित्याह। &amp;lsquo;गजयूथनिकाशेन बलेन महता वृतः&amp;rsquo; (रा० ६।५७।२१)। गजयूथनिकाशेन करिघटासदृशेन। नीकाश इति तु पाणिनीया इच्छन्ति।  कित्  कित् (कित निवासे)। &amp;lsquo;नय मां स्वनिकेतनम्&amp;rsquo; (हरि० १।२९।४२)। निकेतनं वसतिर्गृहम्।  कृ  कृ (डुकृञ् करणे)। &amp;lsquo;नि काव्या वेधसः शश्वतस्कः&amp;rsquo; (ऋ० १।७२।१)। नीचैरकरोः। अवानयः। &amp;lsquo;मा नो नि कः पुरुषत्रा&amp;rsquo; (ऋ० ३।३३।८)। मा स्मास्मानवमानयः। &amp;lsquo;तेना नि कुर्वे त्वामहं यथा तेऽसानि सुप्रिया&amp;rsquo; (अथर्व० ७।३८।२)। निकुर्वे स्ववशे करोमीत्यर्थः। &amp;lsquo;मा त्वा नि क्रन् पूर्वचित्ता निकारिणः&amp;rsquo; (अथर्व० ७।८७।३)। अनपकारिणं त्वां स्वाधीनं मा कार्षुरित्याह। निकारिणोऽपकारिणः। &amp;lsquo;येना निचक्रे आसूरीन्द्रं देवेभ्यस्परि&amp;rsquo; (अथर्व० ७।३८।२)। उक्तोऽर्थः। देवेभ्यस्परि देवान्वर्जयित्वा। परिर्वर्जने। &amp;lsquo;अयं स शिङ्क्ते येन गौरभीवृता…सा चित्तिभिर्नि हि चकार मर्त्यम्&amp;rsquo; (ऋ० १।१६४।२९)। &amp;lsquo;त्वां रुद्र निचिकीर्षति&amp;rsquo; (अथर्व० ११।२।१३)। निचिकीर्षति अभिभवितुमिच्छति प्रसोढुमभिलक्षति। सायणस्त्वाह&amp;ndash;निपूर्वः करोति हिंसने वर्तत इति। &amp;lsquo;न चानि क्षिप्तदण्डस्य परेषामनिकुर्वतः&amp;rsquo; (अवदा० अपुत्र जा० १३)। अनिकुर्वतोऽतिरस्कुर्वतः, शाठ्यं वाऽनाचरतः। &amp;lsquo;सुबहूनि नृशंसानि पुत्रैस्तव जनेश्वर। निकृतानीह पाण्डूनां नीचैरिव यथा नरैः&amp;rsquo; (भा० भीष्म० ६५।२०)॥ &amp;lsquo;जरायुजानि भूतानि निकृतान्यपि&amp;rsquo; (भा० आश्व० ४२।३८)। निकृतानि प्राकृतानि। &amp;lsquo;निकृतप्रज्ञः&amp;rsquo; (रा० ५।२३।६)। उक्तोऽर्थः। निकृतस्त्वनृजुः शठ इति कोषः। &amp;lsquo;दुर्योधनेन निकृता वर्षमद्य चतुर्दशम्&amp;rsquo; (भा० उ० ९०।६०)। निकृता वञ्चिताः। &amp;lsquo;असकृन्निकृताः पूर्वं मत्स्यशाल्वेयकैः प्रभो&amp;rsquo; (भा० वि० ३०।२)। &amp;lsquo;असकृच्चापि निकृतो न च निर्विद्यसे ततः&amp;rsquo; (भा० शां० १७७।१८)। अनन्तरोदीरित एवार्थः। &amp;lsquo;न हि ते व्युपशाम्यन्ति निकृता वा निराकृताः&amp;rsquo; (भा० वन० ३०।३०)। &amp;lsquo;म्लेच्छाश्चान्ये बहुविधाः पूर्वं ये निकृता रणे&amp;rsquo; (भा० आश्व० ७३।२५)॥ निकृताः पराभूताः। &amp;lsquo;अस्माभिर्ह्येष निकृतो वर्षाणीह त्रयोदश&amp;rsquo; (भा० वि० ४९।१८)। निकृतो वमानितः। &amp;lsquo;किमाग्नेयो ग्रावा निकृत इव तेजांसि वमति&amp;rsquo; (उत्तर० ६।१४)। उक्तोऽर्थः। &amp;lsquo;नास्ति त्वनिकृतार्थानां रणेऽरीणां प्रतिक्रिया&amp;rsquo; (भा० वन० ८६।१५)। &amp;lsquo;ततेजस्वी पुरुषः परकृतनिकृतिं कथं सहते&amp;rsquo; (भर्तृ० २।३०)। निकृतिः पराभवः। अवमानः। &amp;lsquo;स्वाग्रासनापनयनान्निकृतिर्न सोढा&amp;rsquo; (मुद्रा० ४।११)। उक्तोऽर्थः। &amp;lsquo;अनिकृतिनिपुणं ते चेष्टितं मानशौण्ड&amp;rsquo; (वेणी० ५।२१)। निकृतिः शाठ्यम्। &amp;lsquo;निकृत्योपचरन्वध्य एष धर्मः सनातनः&amp;rsquo; (भा० वन० १२।७)। उक्तोऽर्थः। &amp;lsquo;निकृत्या कामये नाहं सुखान्युत धनानि वा&amp;rsquo; (भा० सभा० ५९।१३)। नीचेन कर्मणेत्यर्थः। &amp;lsquo;हत्वा वै पुरुषो राजन्निकर्तारमरिन्दम&amp;rsquo; (भा० वन० ३५।१०)। निकर्ता वञ्चकः। &amp;lsquo;मृगः स मृगयुस्त्वं न त्वा निकर्तुमर्हति&amp;rsquo; (अथर्व० १०।१।२६)। निकर्तुमभिभवितुम्, धर्षयितुम् अधरीकर्तुम्। &amp;lsquo;अवश्यं तैर्निकर्तव्यमस्माकं तत्प्रियैषिभिः&amp;rsquo; (भा० वन० ३५।३१)। प्रयोक्तव्यमस्मासु शाठ्यमित्यर्थः। &amp;lsquo;तीर्णो निकारार्णवः&amp;rsquo; (वेणी० ६।४३)। निकारोऽवहेलाऽपमानः। &amp;lsquo;अलमङ्ग निकारोऽयं त्रयोदश समाः कृतः&amp;rsquo; (भा० उ० १२९।४७)। निकारोऽपकारः। &amp;lsquo;होतारं मृत्युः प्रत्यालीयत तमाज्येन न्यकरोत्&amp;rsquo; (शां० ब्रा० १५।५)। न्यकरोत् पृथगकरोत्। &amp;lsquo;सा चित्तिभिर्नि हि चकार मर्त्यम्&amp;rsquo; (ऋ० २।१६४।२९)। निचकार नीचैः करोति भयोत्पादनात्। &amp;lsquo;ब्रह्मा ऽनिकृतिश्चास्तु यस्ते हरति पुष्करम्&amp;rsquo; (भा० अनु० ९४।२०)। अनिकृतिरकृतप्रायश्चित्तः। &amp;lsquo;चूडारत्नग्रहनिकृतिभिर्दूषितः केशपाशः&amp;rsquo; (प्र० च० ६।९)। निकृतिस्तिरस्कारः।  कृत्  कृत् (कृती छेदने)। &amp;lsquo;क्षालयन्नपि वृक्षाङ्घ्रीन्नदीवेगो निकृन्तति&amp;rsquo; (हितोप० ४।५९)। निकृन्तति मूलोच्छेदं करोति। &amp;lsquo;निकृन्त छिन्धि भिन्धीति परवर्मावकर्तनम्&amp;rsquo; (भा० आश्व० ३७।४)। निकृन्त समूलमुद्धर। &amp;lsquo;विश्वासाद्भयमुत्पन्नं मूलान्यपि निकृन्तति&amp;rsquo; (पञ्चत० २।३९)। निशब्दो निःशेषत्वे। &amp;lsquo;भल्लनिकृत्तकण्ठैः&amp;rsquo; (रघु० ७।५८)। &amp;lsquo;यानि शप्तानि गेहानि निकृत्तानीव कृत्यया&amp;rsquo; (भा० अनु० ४६।७)। &amp;lsquo;एतान्निकृत्य धीमान् बाणसङ्घैरतन्द्रितः&amp;rsquo; (भा० आश्व० ३१।३)। निकृत्य छित्त्वा। &amp;lsquo;निकर्तनमिवात्युग्रं लाङ्गूलस्य महाहरिः&amp;rsquo; (भा० द्रोण० १७०।२५)। स्पष्टोर्थः। &amp;lsquo;उत्सादनममित्राणां परसेनानिकर्तनम्&amp;rsquo; (भा० वन० १६७।५५)। निकर्तनं निसूदनं निबर्हणं कदनम्। &amp;lsquo;निकर्तने देवने योऽद्वितीयः&amp;rsquo; (भा० उ० ३०।२८)। निकर्तनेऽर्थापहारे।  कृष्  कृष् (कृष विलेखने)। &amp;lsquo;यः संस्थितः पुरुषो दह्यते वा निखन्यते वापि निकृष्यते वा&amp;rsquo; (भा० आदि० ९०।१७)। निकृष्यतेऽपवाह्यते नदीरयेण। निकर्षणमधस्तात् कर्षणम्। निशब्दो नीचैस्त्वे। नितरां वा कर्षणं निकर्षणम्। &amp;lsquo;(मौर्यनृपस्य लक्ष्मीम्) निकृष्यमाणामिव लक्षयामि&amp;rsquo; (मुद्रा० २।२)। निकृष्यमाणाम् अधः पात्यमानाम्। &amp;lsquo;निकृष्टयुद्धं संसक्तं महदासीत्सुदारुणम्&amp;rsquo; (भा० द्रोण १८७।१५)। निकृष्टयोः सन्निकृष्टयोः संश्लिष्टयोर्युद्धम्। &amp;lsquo;नातिदूरे निकृष्टे वा&amp;rsquo; (सुश्रुत० १।९४।४)। निकृष्टे संनिकृष्टे। &amp;lsquo;सुनिकृष्टा च ते योनिः&amp;rsquo; (भा० आदि० ७४।८०)। निकृष्टाऽवरा, जघन्या। &amp;lsquo;सर्वे राज्ञो मैथिलस्य मैनाकस्येव पर्वताः। निकृष्टभूता राजानो वत्सा ह्यनडुहो यथा&amp;rsquo; (भा० वन० १३४।५)॥ उक्तोऽर्थः। निकृष्टप्रतिकृष्टार्वयाप्यरेफावमाधमा इत्यमरः पर्यायान्पठति। &amp;lsquo;संलीनवालघिराकृष्य करं निकृष्टजानुः&amp;rsquo; (तन्त्रा० ३।३)। निकृष्टजानुः=अन्वञ्चितजानुः। &amp;lsquo;वयमेनं हनिष्यामो निकृष्यामो धनाद् बहिः&amp;rsquo; (भा० द्रोण० १७।१५)। निकृष्य=आकृष्य। &amp;lsquo;यत्र पदार्थस्वरूपं प्रस्तावानुगुण्येन केनापि निकर्षेणोत्कर्षेण वा युक्तम्&amp;rsquo; (वक्रोक्ति० १)। निकोर्षोऽपकर्षः। सान्निवेशो निकर्षणम् (अमरः)। निकर्षणमिति सर्वानन्दः पठति, निकर्षण इति तु स्वामी। निवृत्तं कर्षणमत्रेति व्युत्पत्तेर्निकर्षणशब्देन विहारार्थः प्रकाशोऽवकाश उच्यते। &amp;lsquo;यथा हि कनकं शुद्धं तापच्छेदनिकर्षणैः। परीक्षेत…&amp;rsquo; (भा० शां० ३२७।४६)॥ निकर्षणं निकषणम्। &amp;lsquo;भर्तृभावाद् भुजङ्गानां शेषस्त्वत्तो निकृष्यते&amp;rsquo; (काव्यादर्शे २।१८८)।** निकृष्यते निकृष्टोस्ति, जघन्यो भवति।**  कृ  कृ (कृ विक्षेपे)। &amp;lsquo;निकारो धान्यस्य&amp;rsquo; (काशिका ३।३।३०)। धान्यस्यावक्षेप इत्यर्थः। निशब्दोवस्यार्थे।  क्रम्  क्रम् (क्रमु पादविक्षेपे)। &amp;lsquo;सोदक्रामत् सा (विराट्) गार्हपत्ये न्यक्रामत्&amp;rsquo; (अथर्व० ८।१०।२)। न्यक्रामत् अन्तः प्रविशेत्, न्यलीयत। &amp;lsquo;तौ (मित्रावरुणौ) ततो गां समैरयतां सा यत्र यत्र न्यक्रामत् ततो घृतमपीडयत तस्माद् घृतपद्युच्यते&amp;rsquo; (तै० सं० २।६।७।१)। न्यक्रामत् प्राविशत्, पादान्वा न्यधत्त। &amp;lsquo;महान्तं चिदर्बुदं न्यक्रमीः पदा&amp;rsquo; (ऋ० १।५१।६)। आस्कान्त्सीः , अधस्पदमकार्षीः। &amp;lsquo;मधुमन्मे निक्रमणम्&amp;rsquo; (अथर्व० १।३४।३)। निक्रमणं निकटगमनम्। संनिहितार्थेषु प्रवर्तनम्। &amp;lsquo;निक्रमणं निषदनं विवर्तनं यच्च पड्वीशमर्वतः&amp;rsquo; (ऋ० १।१६२।१४)। &amp;lsquo;सा यत्र यत्र न्यक्रामत्&amp;rsquo; (तै० सं० २।६।७।१)। न्यक्रामत् निष्क्रम्यापतत्। &amp;lsquo;निक्रमणं निषदनं विवर्तनम्&amp;rsquo; (ऋ० १।१६२।१४)। अर्थनिर्दिष्टयेऽनुवादः। निक्रमणं न्यक्पतनम्। &amp;lsquo;यस्यै निक्रमणे घृतं प्रजाः संजीवन्तीः पिबन्तीति&amp;rsquo; (तै० सं० १।७।२)। उक्तोऽर्थः।  क्रीड्  क्रीड् (क्रीडृ विहारे)। &amp;lsquo;तस्याश्चत्वारि चत्वार्यक्षराणि निक्रीडयन्निव गायति&amp;rsquo; (लाट्या० श्रौ० ७।१२।९)।  क्षिप्  क्षिप् (क्षिप प्रेरणे)। &amp;lsquo;अन्नं भूमौ श्वचाण्डालवायसेभ्यश्च निक्षिपेत्&amp;rsquo; (याज्ञ० १।१०३)। निक्षिपेत् स्थापयेत्। &amp;lsquo;निक्षिप्य चरणं रक्ताक्ते मेषचर्मणि&amp;rsquo; (राज० ५।३२५)। निक्षिप्य न्यस्य निधाय। &amp;lsquo;गात्राणि कान्तासु च निक्षिपन्ति&amp;rsquo; (रा० ५।११।१२)। समावेशयन्ति। &amp;lsquo;निक्षिपैतद् धनुस्तात प्राप्तोसि परमां गतिम्&amp;rsquo; (भा० वन० ३७।४७)। निक्षिप त्यज। &amp;lsquo;निक्षिपाम्यहमग्नित्वं त्वमग्निः प्रथमो भव&amp;rsquo; (भा० वन० २१७।१६)। निक्षिपामि त्यजामि। &amp;lsquo;निक्षेप्स्यन्ति च शस्त्राणि वाहनेभ्योऽवरुह्य ये&amp;rsquo; (भा० द्रोण० १९९।४१)। निक्षेप्स्यन्ति त्यक्ष्यन्ति। &amp;lsquo;हिरण्यं भाण्डागारेषु निक्षिपेत्&amp;rsquo; (याज्ञ० १।३२७)। &amp;lsquo;यो यथा निक्षेपेद् हस्ते यमर्थं यस्य मानवः&amp;rsquo; (मनु० ८।१८०)। निक्षिपेत् रक्ष्यमित्यर्पयेत्। &amp;lsquo;पुत्रेषु भार्यां निक्षिप्य&amp;rsquo; (मनु० ६।३)। अवेक्ष्येयमित्यर्पयित्वा। &amp;lsquo;राज्ये राममनिक्षिप्य पिता मे विनशिष्यति&amp;rsquo; (रा० २।५१।१७)। राज्येऽनधिकृत्य, अप्रतिष्ठाप्य। &amp;lsquo;रक्षितं वर्धयेद वृद्ध्या वृद्धं पात्रेषु निक्षिपेत्&amp;rsquo; (मनु० ७।१०१)। निक्षिपेत् प्रतिपादयेत्, दद्यात्, वितरेत्। &amp;lsquo;बलं प्रसादयेद्राजा निक्षिपेद् बलिनो नरान्&amp;rsquo; (भा० आश्रम० ७।१७)। अधिकुर्यादित्यर्थः। &amp;lsquo;निक्षिप्तवादेषु जनाधिपेषु&amp;rsquo; (भा० आदि० १८७।२९)। त्यक्तधनुरुद्यमनकथेषु इति नीलकण्ठः। &amp;lsquo;निक्षिप्तक्षितिरक्षस्तु सर्वमेव विमुञ्चति&amp;rsquo; (बृ० श्लो० सं २।४)। निक्षिप्ता त्यक्ता। &amp;lsquo;सशोणितैस्तेन शिलीमुखाग्रैर्निक्षेपिताः केतुषु पार्थिवानाम्&amp;rsquo; (वर्णाः) (रघु० ७।६२)। निक्षेपिता न्यस्ता उल्लिखिता इत्यर्थः। &amp;lsquo;निक्षिप्य मानं दर्पं च वासुदेवसहोदरा&amp;rsquo; (भा० शल्य० ५।२०)। निक्षिप्य विहाय उत्सृज्य। &amp;lsquo;अलं मान्यानां व्याख्यानेषु कटाक्षनिक्षेपेण&amp;rsquo; (सा० द०)। कृतं तिर्यग्दृष्टिपातेनेत्यर्थः। &amp;lsquo;निक्षेपे पतिते हर्म्ये श्रेष्ठी स्तौति स्वदेवताम्। निक्षेपी म्रियते तुभ्यं प्रदास्याम्युपयाचितम्&amp;rsquo; (पञ्चत० १।१४)॥ निक्षेपो न्यासः। &amp;lsquo;निक्षेपस्वर्णसम्पूर्णकटाहजठरां धराम्&amp;rsquo; (शि० भा० ३०।६)। निक्षेपो निधिः॥ &amp;lsquo;अमी पवननिक्षिप्ता विनदन्तीव पादपाः&amp;rsquo; (रा० ४।१।१८)। निक्षिप्ता निपातिता अवपातिताः। &amp;lsquo;निक्षिप्तविजयो रामो गतश्रीः&amp;rsquo; (रा० ५।२०।२६)। निक्षिप्त विजयस्त्यक्तविजयः।  खन्  खन् (खनु अवदारणे)। &amp;lsquo;हृदि रामो विराधस्य निचखान शरोत्तमम्&amp;rsquo; (रा० ३।८।७)। &amp;lsquo;ऊनद्विवर्षं निखनेत्&amp;rsquo; (याज्ञ० ३।१)। निखनेत् भूमाववटं कृत्वा निदध्यात्। &amp;lsquo;वसुधायां निचख्नतुः&amp;rsquo; (रघु० १२।३०)। उक्तोऽर्थः। &amp;lsquo;निचखान जयस्तम्भान्&amp;rsquo; (रघु० ४।३६)। निचखान निममौ, उच्छिश्राय। &amp;lsquo;असुरास्त्वां न्यखनन्देवास्त्वोदवपन्&amp;rsquo; पुनः (अथर्व० ६।१०९।३)। &amp;lsquo;निचखान शरं भुजे&amp;rsquo; (रघु० १२।९०)। समानर्च्छ शरेण बाहुमित्यर्थः। &amp;lsquo;शल्यं निखातमुदहारयतामुरस्तः&amp;rsquo; (रघु० ९।७८)। अन्तःप्रत्युप्तं शल्यम् उदहारयतामुद्धृतवन्तौ। &amp;lsquo;गाढं निखात इव मे हृदये कटाक्षः&amp;rsquo; (मालती० १।२९)। उक्तोऽर्थः। &amp;lsquo;इमां महीं परितो निखनद्भिः&amp;rsquo; (सगरात्मजैः) (भा० पु० ५।१९।२९)। निखनद्भिः उत्खनद्भिः। यथान्यत्र तथात्राप्यस्थान उपसर्गप्रयोगः कवेः। &amp;lsquo;यावतः कुरुते जन्तुः सम्बन्धानात्मनः प्रियान्। तावन्तोऽस्य निखन्यन्ते हृदये शोकशङ्कवः&amp;rsquo; (हितोप० ४।६९)॥ निखन्यन्ते निमीयन्ते निहन्यन्ते।  खिद्  खिद् (खिद परिघाते) &amp;lsquo;त्वा युजा नि खिदत्सूर्यस्येन्द्रश्चक्रम्&amp;rsquo; (ऋ० ४।२८।२)। अवाधात्, अवाकृक्षत्, अवाक्षिपत्।  गद्  गद् (गद व्यक्तायां वाचि)। &amp;lsquo;सार्पराज्ञीर्होता निगदेत्&amp;rsquo; (शां० श्रौ० १३।११।७)। निगदेत् शंसेत्, गायेत्। नञभावे निगद्यते। नञिति निपातोऽभावमाचष्टे। &amp;lsquo;मखांशभाजां प्रथमो मनीषिभिस्त्वमेव देवेन्द्र सदा निगद्यसे&amp;rsquo; (रघु० ३।४४)। निगद्यसे संज्ञायसे समाख्यायसे। &amp;lsquo;पुलकैः प्रियं नववधूर्न्यगदत्&amp;rsquo; (शिशु० ६।७६)। न्यगदत् असूचयत् प्रावेदयत् प्राख्यापयत्। &amp;lsquo;सिंहोरुसत्त्वं निजगाद सिंहः&amp;rsquo; (रघु० २।३३)। निजगाद अभ्युवाच। &amp;lsquo;धर्मे निगदितश्चैव पितुर्निर्देशकारकः&amp;rsquo; (रा० ४।५३)। धर्मे धर्माचरणे। निगदितः प्रख्यातः। &amp;lsquo;(गदाः) अस्मिञ्शास्त्रे निगदिताः&amp;rsquo; (सूश्रुत० २।३८१।२१)। निगदिता विशिष्य निर्दिष्टाः परिगणिताः। &amp;lsquo;यदधीतमविज्ञातं निगदेनैव शब्द्यते&amp;rsquo; (नि० १।१८।१)। निगद उच्चारणमात्रम्। इति निगदव्याख्यातम्। पाठमात्रेणैव व्यक्तार्थम्, व्याख्यानानपेक्षम्। निगदो गद्यात्मकं स्तोत्रम्। निगद इति च यजुरिति च मिथो भिद्येते। यजुरनुच्चैरुच्चार्यते।  गम्  गम् (गम्लृ गतौ)। &amp;lsquo;…यत्र दुःखान्तं च निगच्छति&amp;rsquo; (गीता १८।३६)। निगच्छति प्राप्नोति। निर्निश्चयस्य द्योतकः स्यात्। &amp;lsquo;शश्वच्छान्तिं निगच्छति&amp;rsquo; (गीता ९।३१)। &amp;lsquo;गङ्गायाः सुरनद्या वै स्वादु भूत्वा यथोदकम्। महोदधेगुँणाभ्यासाल्लवणत्वं निगच्छति&amp;rsquo; (भा० भीष्म० ८३।५)। &amp;lsquo;अमुं वा एते लोकं निगच्छन्ति ये पितृयज्ञेन चरन्ति&amp;rsquo; (मै० सं० १।१०।१९)। &amp;lsquo;बहु हि वाचा घोरं निगच्छति&amp;rsquo; (श० ब्रा० ९।३।१।१२)। &amp;lsquo;इज्यमाना देवता निगच्छति तस्मान्निगमस्थानानि&amp;rsquo; (शां० श्रौ० १६।१०।९)। &amp;lsquo;किमु सवसा यन्निर्ऋतिर्निगच्छात्&amp;rsquo; (ऋ० १०।१०।११)। सर्वत्र निगमिः प्राप्तौ। &amp;lsquo;पापमाहुर्यः स्वसारं निगच्छात्&amp;rsquo; (ऋ० १०।१०।१२)। निगच्छात् निगच्छेत् संविशेत्, संभवेत्। &amp;lsquo;सूक्तवाके देवता निगच्छन्ति&amp;rsquo; (शां श्रौ० १।१६।१०)। सूक्तभाजोऽनुवाकभाजश्च भवन्तीत्युक्तं भवति। &amp;lsquo;तस्माद्यत्र क्व च कुरुक्षेत्रस्य निगच्छति&amp;rsquo; (श० ब्रा० १४।१।१।२)। कुरुक्षेत्रे तत्सदेशे वा निविशत इत्याह। &amp;lsquo;हते मित्रे निगतान् हन्ति वीरान्&amp;rsquo; (ऋ० १०।१३२।५)। निगता नीचैर्गता आक्रान्ताः। &amp;lsquo;तमिदं निगतं सहः&amp;rsquo; (अथर्व० १३।४।१२)। &amp;lsquo;उत्तमे चैनं प्रयाजे प्रागाज्यपेभ्यो निगमयेत्सूक्तवाके चाग्निहोत्रेणेत्येतस्य स्थाने&amp;rsquo; (आश्व० श्रौ० २।१९)। निगमयेत् अन्तः प्रक्षिपेत्। स्वमतं निगमयन्परमतं शुश्रूषुः पृच्छति (इति वयम्)। निगमयन् प्रतिज्ञाहेतूभयकथनपूर्वमुपसंहरन्। उक्तमर्थं निगमयति (इति बहुत्र टीकासु)। उपसंहरतीत्यर्थः। &amp;lsquo;पिपर्त्ति पपुरिरिति पृणातिनिगमौ वा प्रीणातिनिगमौ वा&amp;rsquo; (नि० ५।२४।१)। पृणात्यर्थं निगमयतः प्रत्याययत इत्यर्थः। &amp;lsquo;यदुद्वतो निवतो यासि&amp;rsquo; (ऋ० १०।१४२।४)। निवतो निगतानीति सायणः। नीचैर्गमनानीत्यर्थः। &amp;lsquo;अविचिकित्सा यावद् निगन्तव्यम् इति हारीतः&amp;rsquo; (आप० ध० १।४।१३।११)। निगन्तव्यं नियमपूर्वमधिगन्तव्यमित्यर्थः। &amp;lsquo;निगमतरोर्गलितं फलम्&amp;rsquo; (भा० पु० १।१।३)। निगमो वेदः। तत्रापि च निगमो भवति (नि० बहुत्र)। वेदोद्धृतं पदं वाक्यं वा। &amp;lsquo;नित्यं शास्त्राण्यवेक्षेत निगमांश्चैव वैदिकान्&amp;rsquo; (मनु० ४।१९)। वेदार्थबोधकान्निगमाख्यान् ग्रन्थान् इति कुल्लूकः। &amp;lsquo;निगमेष्वध्ययनं वर्जयेत्&amp;rsquo; (आप० ध० १।९।४)। निगमाश्चत्वराणि ग्रामनिर्गमनमार्गा वा। &amp;lsquo;सयोधश्रेणिनिगमः सोपाध्यायपुरोहितः। सर्वः प्ररुदितो जनः&amp;rsquo; (रा० गो० सं० २।१२३।५)। निगमः=नैगमो वाणिजः। &amp;lsquo;संमूढनिगमां सर्वां संक्षिप्तविपणापणाम्&amp;rsquo; (पुरीम्) (रा० २।१२५।१०)। उक्तोऽर्थः। &amp;lsquo;अमात्या बलमुख्याश्च मुख्या ये निगमस्य च&amp;rsquo; (रा० २।१५।२)। निगमो वणिक्समूहः। &amp;lsquo;सर्वे च येन्ये धृतराष्ट्रपुत्रा बलप्रधाना निगमप्रधानाः&amp;rsquo; (भा० उ० २।६)। निगमो नीतिशास्त्रम्। &amp;lsquo;स्वनिगममपहाय मत्प्रतिज्ञाम्&amp;rsquo; (भा० पु० १।९।३७)। निगमो निश्चयः प्रतिज्ञा वा। &amp;lsquo;इमं स्वनिगमं ब्रह्मन्नवेत्य मदनुष्ठितम्&amp;rsquo; (भा० पु० १।५।३९)। निगम उपदेशोऽनुशासनम्। &amp;lsquo;पन्था मन्निगमः स्मृतः&amp;rsquo; (भा० पु० ११।१९।४२)। मन्निगमो मत्प्राप्तिकः, मत्प्रापकः। &amp;lsquo;निगमनं च प्रतिज्ञाया हेतोश्च पुनर्वचनम्&amp;rsquo; (मी० ७।१।१२ शा० भा०)। &amp;lsquo;इत्येवमुपक्रम्य निगमन इदं श्रूयते&amp;rsquo; (मी० ३।३।२ शा० भा०)। निगमनमुपसंहारोऽवसानम्। &amp;lsquo;वीणावादनतत्त्वज्ञः श्रुतिजातिविशारदः। तालज्ञश्चाप्रयासेन मोक्षं मार्गं निगच्छति&amp;rsquo; (याज्ञ० ३।११५)॥ निगच्छति निश्चितं प्राप्नोति। &amp;lsquo;तमिदं निगतं सहः&amp;rsquo; (अथर्व० १३।४।१२)। निगतमन्तः प्रविष्टम्। &amp;lsquo;निगमो वेदार्थव्याख्यानवचनोऽप्यस्तीति निगमा इमे भवन्तीति निरुक्ते पाठात्&amp;rsquo; (मनु० ९।१९ इत्यत्र मेधातिथिः)। निगदव्याख्यातम्। &amp;lsquo;व्यर्थं निगमनं ततः&amp;rsquo; (तत्त्वसंग्रहे १४।३९ तम श्लोकांशः)। निगम्यन्तेऽनेन प्रतिज्ञाहेतूदाहरणोपनया एकार्थतया समर्थ्यन्ते सम्बध्यन्त इति निगमनमिति कमलशीलः। &amp;lsquo;न्यायभाष्येपि&amp;rsquo; (१।१।३९) प्रायेणेदमानुपूर्वीक एव ग्रन्थः स्थितः। &amp;lsquo;अञ्जनसामान्येन वाक्यस्योपक्रमो घृतेन विशेषेण निगमनम्&amp;rsquo; (मी० शा० भा० १।४।१३।२४)। निगमनं समाप्तिः, उपसंहारः। इदं चापि तत्रैवाह शबरस्वामी&amp;ndash;यथोपक्रमं च निगमयितव्यमेकस्मिन्वाक्य इति। निगमयितव्यम् उपसंहर्तव्यम्।  गर्ह्  गर्ह् (गर्ह गल्ह कुत्सायाम्)। &amp;lsquo;श्राद्धाय निगर्हते&amp;rsquo; (क्रियाग्रहणमपि कर्तव्यम् इत्यत्र भाष्यस्थमुदाहरणम्)। श्राद्धं कुत्सयतीत्यर्थः। &amp;lsquo;अवृत्या विलश्यमानोपि वृत्त्पुपायान्निगर्हयन्&amp;rsquo; (भा० अनु० १२४।१३)। विगर्हयन्निति पाठान्तरम्। अर्थेऽविशेषः।  गुप्  गुप् (गुपू रक्षणे)। &amp;lsquo;इच्छतीशश्च्युताचारान् दारानिव निगोपितुम्&amp;rsquo; (कि० १५।१९)। निगोपितुं निगोप्तुं निगोपायितुम् प्रच्छादयितुम्।  गॄ  गॄ (गॄ निगरणे)। &amp;lsquo;मा मामिमं तव सन्तमत्र इरस्या द्रुग्धो भियसा नि गारीत्&amp;rsquo; (ऋ० ५।४०।७)। अत्रे इति सम्बुद्धिः। मा निगारीत् मा ग्रसिष्ट। &amp;lsquo;असंखादन्निगिरेत्&amp;rsquo; (लाट्या० श्रौ० ४।११।१३)। &amp;lsquo;भूमिरेतौ निगिरति सर्पो बिलशयानिव। राजानं चाविरोद्धारं ब्राह्मणं चाप्रवासिनम्&amp;rsquo; (भा० शां० २३।१५)॥ निगिरति ग्रसते। चाप्ययोद्धारम् इत्यनुशासने ३६।१३ इत्यत्र पाठान्तरम्। &amp;lsquo;सर्वानेव गुणानियं (द्विजिह्वावली) निगिरति श्रीखण्ड ते सुन्दरान्&amp;rsquo; (भामिनी० १।३८)। निगिरति निगिलति ग्रसते अध्यवस्यति। नाशयतीति तात्पर्यार्थः।  गै  गै (कै गै शब्दे)। &amp;lsquo;वीणामेव वादयन्तो निगायन्तः&amp;rsquo; (श० ब्रा० ३।२।४।६)। &amp;lsquo;तथा च श्रुतयो बह्व्यो निगीता निगमेष्वपि (मनु० ९।१९)। निगीताः पठिताः। उद्बोधिताः।  ग्रन्थ्  ग्रन्थ् (ग्रन्थ सन्दर्भे)। &amp;lsquo;तद्यथा पुनराग्रन्थं पुनिर्निग्रन्थं बध्नीयान्मयूखं वाऽन्ततो धारणाय निहन्यात् तादृक् तत्&amp;rsquo; (ऐ० ब्रा० ५।१५)।  ग्रह्  ग्रह् (ग्रह उपादाने)। &amp;lsquo;उरसि न्यगृह्णीत&amp;rsquo; (श० ब्रा० ३।९।४।१५)। वक्षसा पर्यरभतेत्यर्थः। &amp;lsquo;तं वरुणो न्यगृह्णीत&amp;rsquo; (ऐ० ब्रा० ३।३४)। श्रद्धया मम पुत्रोऽयमिति भृगुं वरुणः पर्यग्रहीत्। &amp;lsquo;तपाम्यहमहं वर्षं निगृह्णामि च भारत&amp;rsquo; (गीता ९।१९)। निगृह्णामि अवगृह्णामि प्रतिबध्नामि। &amp;lsquo;राज्यं स त्वं निगृह्णीष्व भरतेन प्रसादितः&amp;rsquo; (रा० २।१०८।१८)। वशे कुरु, स्वायत्तं कुर्वित्यर्थः। &amp;lsquo;अधार्मिकं त्रिभिर्न्यायैर्निगृह्णीयात्प्रयत्नतः। निरोधनेन बन्धेन विविधेन वधेन च&amp;rsquo; (मनु० ८।३१०)॥ उक्तोऽर्थः। &amp;lsquo;द्विपा वा बलिनो राजन्वृषभा वा महाबलाः। विनिग्राह्या यदि मया निग्रहीष्यामि तानपि&amp;rsquo; (भा० वि० २।६)॥ अनन्तरोदीरित एवार्थः। &amp;lsquo;निगृह्णीष्व महाबुद्धे हयानेतान्महाजवान्। वार्ष्णेयो यावदेनं मे पटमानयतामिह&amp;rsquo; (भा० वन ७२।४)॥ ** निगृह्णीष्व निरुन्त्स्व, स्तभान, स्थापय।** &amp;lsquo;न चेत्स मम राजेन्द्र गृह्णीयान्मधुरं वचः। पथ्यं च भरतश्रेष्ठ निगृह्णीयां बलेन तम्&amp;rsquo; (भा० वन० १३।१२)॥ निगृह्णीयां वारयेयम्, प्रतिषेधेयम्। &amp;lsquo;जीवग्राहं निगृह्णीमो वयमेतम्&amp;rsquo; (भा० ६।६३४६)। निगृह्णीमः प्रगृह्णीमः, बध्नीमः। &amp;lsquo;तत एनां बलाद्राजा निजग्राह रहोगताम्&amp;rsquo; (भा० आदि० १२५।८)। निजग्राह जग्राह पराममर्श। &amp;lsquo;क्षिप्रं मे रथमास्थाय निगृह्णीष्व हयोत्तमान्&amp;rsquo; (भा० वि० ३७।२२)। निगृह्णीष्व यच्छ संयच्छ, रश्मिषु लम्बस्व, प्रग्रहान्गृहाण। &amp;lsquo;तथा पापान्निगृह्णीयात्&amp;rsquo; (मनु० ९।३०८)। शिष्यात्, दण्डयेदित्यर्थः। &amp;lsquo;इन्द्रः सीतां निगृह्णातु&amp;rsquo; (ऋ० ४।५७।७)। नीवीनं गृह्णात्वित्यर्थः। &amp;lsquo;स वै प्रविशमानस्तु शूद्रेणान्धेन रक्षिणा। निगृहीतो बलाद् द्वारि…&amp;rsquo; (३।१०७६९)। रुद्ध इत्यर्थः। &amp;lsquo;(चटकः) निगृहीतः कन्धरायां शिशुना दृढमुष्टिना। दुर्भङ्गमुष्टिना राजन्नसून् सद्यस्त्वजीजहत्&amp;rsquo; (हरि० १।२०।९८)। निगृहीतो गृहीतो धृतः। &amp;lsquo;निगृहीतधेनुः&amp;rsquo; (रघु० २।३३)। दृढं गृहीता धेनुर्येन सः। &amp;lsquo;तस्माद्यस्य महाबाहो निगृहीतानि सर्वशः। इन्द्रियाणीन्द्रियार्थेभ्यस्तस्य प्रज्ञा प्रतिष्ठिता&amp;rsquo; (गीता २।६८)। निगृहीतानि संहृतानि प्रत्याहृतानि। &amp;lsquo;प्रविशन्नेव स वनं निगृहीतः स कण्टकैः&amp;rsquo; (भा० शां० १४९।७)। निगृहीतः प्रतिरुद्धः। कण्टका अस्य लग्ना इत्यर्थः। &amp;lsquo;निगृहीतस्त्वया ब्रह्मन् विश्वामित्रो महाबलः&amp;rsquo; (रा० १।५६।२१)। निगृहीतः=वैवश्यं नीतः, अभिभूतः। &amp;lsquo;किं ह्रियमाणं किं निगृहीतम्&amp;rsquo; (श० ब्रा० ११।५।३।२)। निगृहीतं निहितम्। &amp;lsquo;भो निगृहीतोसि&amp;rsquo; (उत्तर० ४)। पराजितोसि। नोत्तरं प्रतिपत्तुमर्हसीत्यर्थः। &amp;lsquo;किमिति निगृहीतवाननागसं सरस्वतीम्&amp;rsquo; (हर्ष० १)। दण्डितवान्। &amp;lsquo;ता वामेन पाणिना निगृह्य&amp;rsquo; (गो० गृ० २।९।१५)। दृढं गृहीत्वा, सर्वतोभावेन गृहीत्वा। &amp;lsquo;निगृह्य पाणिना चापम्&amp;rsquo; (रा० ३।३०।३४)। निगृह्य आलम्ब्य। &amp;lsquo;माथुरोऽक्षिणी निगृह्य&amp;rsquo; (मृच्छ० २)। निगृह्य संकोच्य निमील्य। &amp;lsquo;प्रज्ञया निग्रहीतुं शक्यः&amp;rsquo; (मुद्रा० १।२६)। निग्रहीतुं वशयितुमात्मीयः कर्तुम्। &amp;lsquo;ज्येष्ठं पुत्रं निगृह्णानः&amp;rsquo; (ऐ० ब्रा० ७।१५)। हस्तेन स्वसमीयं समाकर्षन्नित्यर्थः। &amp;lsquo;वेगादहं प्रविसृतं पवनं निरुन्ध्यां त्वन्निग्रहे तु वरगात्रि न मे प्रयत्नः&amp;rsquo; (मृच्छ० १०।२१)। निग्रहो ग्रहो वशीकारः। &amp;lsquo;यत्राश्रौषं कर्णदुर्योधनाभ्यां बुद्धिं कृतां निग्रहे केशवस्य&amp;rsquo; (भा० आदि० १।१७६)। उक्तोऽर्थः। &amp;lsquo;तस्याहं निग्रहं मन्ये वायोरिव सुदुष्करम्&amp;rsquo; (गीता० ६।३४)। निग्रहो निरोधः। दमनं दमः। &amp;lsquo;इदं त्वन्यत् प्रवक्ष्यामि न राजन्निग्रहादिव&amp;rsquo; (भा० शां० २६०।२)। निग्रहात् कुतर्काग्रहेण। &amp;lsquo;तयोरथ भुजाघातान्निग्रहात्प्रग्रहात्तथा। आसीत्सुभीमसम्पातः&amp;rsquo; (भा० सभा० २३।२३)॥ निग्रहो हस्ताभ्यां कन्धराकर्षणेन शत्रोरधोमुखीकरणम्। निग्राहस्ते वृषल भूयात् (पा० ३।३।४५ इत्यत्र वृत्तावुदाहरणम्)। निग्रहोऽस्य भवेदित्याक्रुश्यते। &amp;lsquo;अधा सपत्नानिन्द्रो मे निग्राभेणाधराँ अकः&amp;rsquo; (वा० सं० १७।६३)। निग्राभेण नीचैः कृत्वा हस्तमन्नादिग्रहणेन। मत्तस्ते ममारयो धनादि याचेरन्नित्यर्थः। &amp;lsquo;एवमनेनार्धर्चेन दक्षिणजुहूमुद्गृह्य अर्धर्चान्तरेण सव्येनोपभृतं निगृह्णाति&amp;rsquo; (तै० सं० १।१।१३ इत्यत्र भट्टभास्करः)। निगृह्णाति नीचैर्गृह्णाति। &amp;lsquo;ब्रह्मणैवात्मानमुद्गृह्णाति ब्रह्मणा भ्रातृव्यं निगृह्णाति&amp;rsquo; (तै० सं० ५।४।७)। उद्गृह्णाति उन्नयति उन्नमयति। निगृह्णाति अवनमयति, नीचैः करोति विधेयी करोति। &amp;lsquo;ये त्वामुत्पथमारूढं न निगृह्णन्ति सवंशः&amp;rsquo; (रा० ३।४१।६)। निगृह्णन्ति वारयन्ते, प्रतिषेधन्ति। &amp;lsquo;निगृह्यानुयोगे च&amp;rsquo; (पा० ८।२।९४)। स्वमतात् प्रच्यावनं निग्रह इति वृत्तिः। &amp;lsquo;उद्ग्राभं च निग्राभं च ब्रह्म देवा अवीवृधन्&amp;rsquo; (३।३।३५ सूत्रे भाष्ये)। निग्राभं स्रुग्निपातनं कृत्वा।  घृष्  घृष् (घृषु सङ्घर्षे)। &amp;lsquo;त्रिशूलमाश्रित्य सुतीक्ष्णधारं सर्वाणि गात्राणि निघर्षसि त्वम्&amp;rsquo; (भा० कर्ण० ३९।१७)। निघर्षसि नितरां घर्षसीत्यर्थः। &amp;lsquo;तस्यामञ्जनं निघृष्य&amp;rsquo; (गो० गृ० ४।२।२१)। घर्षणेनान्तः प्रेर्येत्यर्थः।  चम्  चम् (चमु अदने)। &amp;lsquo;निचुम्पुणः सोमो (भवति)। निचान्तपृणो निचमनेन प्रीणाति&amp;rsquo; (नि० ५।१८।१)। अत्र निराङ्प्रतियोगी। आङीषदर्थे, निस्तु साकल्ये। निवान्तपृणः=निचान्तः सन्प्रीणाति।  चर्  चर् (चर गतिभक्षणयोः)। &amp;lsquo;अवभृथ निचुम्पुण निचेरुरसि&amp;rsquo; (वा० सं० ३।४८)। निचेरुर्नितरां गमनशीलः। निचुम्पुणो मन्थरगामी। चुप मन्दायां गतौ। &amp;lsquo;पुरूणि बभ्रो नि चरन्ति मामव&amp;rsquo; (ऋ० ९।१०७।१९)। न्यवचरन्ति नीचीनं चरन्ति बाधन्त इत्यर्थः। &amp;lsquo;नमो निचेरवे&amp;rsquo; (काण्व सं० १७।२)। नितरां चरति विचरतीति निचेरुः।  चि  चि (चिञ् चयने)। &amp;lsquo;तत्रास्यस्थाने गुल्मो निचीयते&amp;rsquo; (का० सं० चिकित्सा० गुल्म० श्लो० ९)। निचीयते प्रचीयते। &amp;lsquo;निचीयते त्वया साधो यशोपि सुहृदा&amp;rsquo; (मुद्रा० ६।१८)। निचीयते संचीयते उपार्ज्यते संगृह्यते। &amp;lsquo;तासां निचिक्युः कवयो निदानम्&amp;rsquo; (ऋ० १०।११४।२)। निचिक्युः=विविदुः, विदामासुः। निदानमादिकारणम्। &amp;lsquo;निचेतारो हि मरुतो गृणन्तम्&amp;rsquo; (ऋ० ७।५७।२)। निचेतारो वर्धयितारः। वर्धनं शीलमेषमित्याह। &amp;lsquo;सर्वे क्षयान्ता निचयाः पतनान्ताः समुच्छ्रयाः&amp;rsquo; (रा० २।१०५।१६, भा० स्त्री० २।३)। निचयाः सङ्ग्रहाः। &amp;lsquo;निचय इवाम्बुमुचां नगाधिराजः&amp;rsquo; (ददृशे) (कि० ४।३७)। निचयो राशिः। &amp;lsquo;नीचैर्निचितं भवति&amp;rsquo; (नि० ४।२४)। (तत्रैव उच्चैरुच्चितं भवतीत्युक्तम्)। &amp;lsquo;यः सोमपा निचितो वज्रबाहुः&amp;rsquo; (अथर्व० २०।३४।१४)। निचितो नितरां चितः, दृढाङ्गः, वृद्धिं गतः। &amp;lsquo;शकुन्तनिचितं बिभ्रज्जटामण्डलम्&amp;rsquo; (शा० ७।११)। शकुन्तनिचितं पत्ररथाकुलम्। ब्राह्मणनिकायः। वैयाकरणनिकायः। निकायः सङ्घः। औत्तराधर्ये गम्यमाने तु सूकरनिचयः।  डी  डी (डीङ् विहायसा गतौ)। &amp;lsquo;निडीनम्&amp;rsquo; (भा० कर्ण० ४१।२६)। शनकैर्डींनमित्यर्थः।  तन्  तन् (तनु विस्तारे)। &amp;lsquo;पुरूणि चिन्नि तताना रजांसि&amp;rsquo; (ऋ० १०।१११।४)। निततान ब्याप। व्यानशे। &amp;lsquo;यदुत्ततं नि तत्तनु&amp;rsquo; (अथर्व० ७।९०।३)। नितनु निकर्ष, नीचैः कुरु, अवनतं कुरु। &amp;lsquo;भगो नो राजा नि कृषिं तनोतु&amp;rsquo; (अथर्व० ३।१२।४)। नितनोतु नितरां करोतु। &amp;lsquo;नितत इव हीह क्षत्रियो राष्ट्रे वसन्भवति नितत इव न्यग्रोधोऽवरोधैर्भूम्यां प्रतिष्ठितो भवति&amp;rsquo; (ऐ० ब्रा० ७।३१)। नितन इतस्ततः संचरणेन सन्ततः। &amp;lsquo;शतं तव प्रतानास्त्रयस्त्रिंशन्नितानाः&amp;rsquo; (अथर्व० ६।१३९।१)। निताना न्यञ्चन्त्यः शाखाः, अवरोहाः। न्यग्विस्तार्यमाणाः प्ररोहाः।  तप्  तप् (तप सन्तापे)। &amp;lsquo;तदाहुर्निशोचति नितपति वर्षिष्यति वा इति&amp;rsquo; (छां० उ० ७।११।१)। नितरां तपतीत्यर्थः। &amp;lsquo;द्विषतो नितपन्मणे&amp;rsquo; (अथर्व० १९।२८।३)। उक्तोऽर्थः।  तम्  तम् (तमु काङ्क्षायाम्)। &amp;lsquo;ताभिरेनं नितमयति&amp;rsquo; (आप० श्रौ० ५।५।१७।८)।  तुद्  तुद् (तुद व्यथने)। &amp;lsquo;आतोदिनौ नितोदिनावथो सन्तोदिनावुत&amp;rsquo; (अथर्व० ७।१००।३)। नितोदिनौ नितरां निकृष्टं वा व्यथयन्तौ अतिकष्टं बाधाकारिणौ। &amp;lsquo;वेद त्वाहं निमीवन्तीं नितुदन्तीमराते&amp;rsquo; (अथर्व० ५।७।७)। नितुदन्तीं विध्यन्तीम्।  तृद्  तृद् (उतृदिर् हिंसानादरयोः)। &amp;lsquo;त्वयाहं दुर्हार्दो जिह्वां नि तृणद्मि वचांसि&amp;rsquo; (अथर्व० १९।३२।४)। नितृणद्मि=अपच्छिनद्मि।  तृप्  तृप् (तृप प्रीणने)। &amp;lsquo;त्वं न इन्द्र ऋतयुस्त्वानिदो नि तृम्पसि&amp;rsquo; (ऋ० ८।७०।१०)।  तॄ  तॄ (तॄ प्लवनतरणयोः)। &amp;lsquo;ऋतं पिपर्त्यनृतं नि तारीत्&amp;rsquo; (ऋ० १।१५२।१)। नितारीत् निकर्षति नीचैः कर्षति, रुणद्धि। &amp;lsquo;न्यर्बुदस्य विष्टपं वर्ष्माणं बृहतस्तिर&amp;rsquo; (ऋ० ८।३२।३)। नितिर निकर्ष रुन्धि अभिभव। &amp;lsquo;अनिस्तीर्णो मां रोषो दहेदग्निरिवारणिम्&amp;rsquo; (भा० आदि० १८०।२)। अनिस्तीर्णोऽकृतकार्यः। &amp;lsquo;निदंनिदं पवमान नि तारिषः&amp;rsquo; (ऋ० ९।८०।५)। नितारिषः=विनाशय। &amp;lsquo;पुर आयसी र्नितारीत्&amp;rsquo; (ऋ० २।२१।८)। नितारीत् न्यतारीत् उदजासयत्, नितान्तमनाशयत्।  त्यज्  त्यज् (त्यज हानौ)। &amp;lsquo;यदिदं क्षुद्रं सरीसृपं ग्रीष्महेमन्ताभ्यां नित्यक्तं भवति&amp;rsquo; (श० ब्रा० १।५।३।११)। नित्यक्तमपसारितमपसेधितमपत्रस्तम्। &amp;lsquo;इमा ओषधयो ग्रीष्महेमन्ताभ्यां नित्यक्ता भवन्ति&amp;rsquo; (श० ब्रा० १।५।३।१२)। त्यक्ताः सत्यः क्षीणा भवन्तीत्यर्थः।  दह्  दह् (दह भस्मीकरणे)। &amp;lsquo;निदाघमिहिरज्वालाशतैः&amp;rsquo; (भामिनी० १।१६)। निदाघो ग्रीष्मः। &amp;lsquo;प्रस्नापयामास मुखं निदाघः&amp;rsquo; (कि० १७।८)। निदाघः प्रस्वेदः। &amp;lsquo;स्त्रियो निदाघं शमयन्ति कामिनाम्&amp;rsquo; (ऋतु० १।४)। निदाघोऽन्तर्दाहः, कामजोभितापः। &amp;lsquo;जातवेदसे सुनवाम सोममरातीयतो नि दहाति वेदः&amp;rsquo; (ऋ० १।९९।१)। निदहाति नितरां दहति। लेट्।  दा  (डुदाञ् दाने)। &amp;lsquo;निपृणाति निददाति ह्यसौ पिण्डान् पितृभ्य इति पुत्रः (नि० २।११।१ इत्यत्र दुर्गः)। निदीयते जन्यतेनेनेति निदानमित्यमरोद्धाटने स्वामी। &amp;lsquo;या गौः सुदोहा भवति न तां निददीत&amp;rsquo; (माधवनिदानव्याख्यायां मधुकोशाख्यायां १।४ इत्यत्रोद्धृतं भट्टारहरिचन्द्रवचनम्)। निददीत निदानेन बध्नीयात्।  दिश्  दिश् (दिश अतिसर्जने)। निर्देशो निदेशः शासनं च स इत्यमरः। &amp;lsquo;कालमेव प्रतीक्षेत निदेशं भृतको यथा&amp;rsquo; (भा० शां० २४५।१५)। निदेश आदेशः। &amp;lsquo;वाक्येनेयं स्थापिता स्वे निदेशे&amp;rsquo; (माल० ३।१४)। उक्तोऽर्थः। &amp;lsquo;निदेशवर्ती च पितुः पूत्रो भवति धर्मतः&amp;rsquo; (भा० आश्रम० ४।८)। निदेशवर्ती वचने स्थितः, विधेयः। &amp;lsquo;निदेशवर्ती च भवन्तं शरणं गतः&amp;rsquo; (भा० शां० १३८।७१)। उक्तोऽर्थः। &amp;lsquo;प्रणम्य तु शयानस्य निदेशे चैव तिष्ठतः&amp;rsquo; (मनु २।१९७)। निदेशे निकट इति कुल्लूकः। निदेशः सदेशः सविध इति पर्यायाः। &amp;lsquo;…शचीं शुचिप्राज्यपरिच्छदां सः। न्यदिक्षतोपस्करणे…&amp;rsquo; (जै० कु० ३।४०)॥ न्यदिक्षत=आदिशत। &amp;lsquo;अहं निदेशं भवतो यथोक्तमनुपालयन्&amp;rsquo; (रा० २।३४।४४)। निदेश आदेशः। &amp;lsquo;किं स्मृतोसि महाराज निदेशो दीयतामिति&amp;rsquo; (कथा० १२३।३५)। उक्तोऽर्थः।  दिह्  दिह् (दिह उपचये)। &amp;lsquo;निदिग्धोपचिते&amp;rsquo; (विशेष्यनिघ्नवर्गेऽमरः)। निदिग्धं लिप्तम्। &amp;lsquo;यथाऽधोभूमौ निदिग्धं तदमुया स्यादेवं तत्&amp;rsquo; (श० ब्रा० १।७।२।१३)। निदिग्धं लेपि। निदिग्धिका स्पृशी व्याली इत्यमरः पृश्निपर्ण्या नामधेयेषु पठति।  दृ  दृ (दृ विदारणे)। &amp;lsquo;दरी कन्दर निर्दरान्&amp;rsquo; (रा० २।५४।४२)। निर्दरा विदीर्णपाषाणसन्धयः।  दृश्  दृश् (दृशिर् प्रेक्षणे)। &amp;lsquo;द्रष्टुमिच्छामि ते रूपमैश्वरं त्वं निदर्शय&amp;rsquo; (भा० आश्व० ५५।३)। निदर्शय मन्नयनविषयतां नय। &amp;lsquo;तन्मतं पद्ममिहिरो दृष्ट्वाशोकादिपूर्वगान्। अष्टौ लवादीन्नृपतीन् स्वस्मिन् ग्रन्थे न्यदर्शयत्&amp;rsquo; (राज० १।१८)॥ न्यदर्शयत् न्यरूपयत् व्यवर्णयत्। &amp;lsquo;हस्तेन निदर्शयन्&amp;rsquo; (शा०)। निदर्शयन् बोधयन्। &amp;lsquo;तमहं विविधैर्वाक्यैर्हेतुमद्भिर्न्यदर्शयम्&amp;rsquo; (रा० ५।८९।५६)। उपादिक्षम्, अबूबुधम्, अन्वशासम्। &amp;lsquo;त्रयी चान्वीक्षिकी चैव वार्ता च भरतर्षभ। दण्डनीतिश्च विपुला विद्यास्तत्र निदर्शिताः&amp;rsquo; (भा० शां० ५९।३३)॥ निदर्शिता उपवर्णिता विस्तरेण निरूपिताः। &amp;lsquo;अध्यास्त तन्निदर्शितमासनम्&amp;rsquo; (राज०)। तन्निदर्शितं तन्निर्दिष्टम्। &amp;lsquo;अनेत्रत्वाद्यदेतेषां न मे रूपनिदर्शनम्&amp;rsquo; (भा० शल्य० २।६)। निदर्शनं दर्शनं निशामनं विलोकनम्। निशब्देन नार्थः।  दो  दो (दो अवखण्डने)। &amp;lsquo;चरन्वत्सो रुशन्निह निदातारं न विन्दते&amp;rsquo; (ऋ० ८।७२।५)। निदातारं बन्द्धारम्। &amp;lsquo;निदाय वत्सम्&amp;rsquo; (तै० आ० ४।८।९)। निदाय सन्दाय बद्ध्वा। &amp;lsquo;शुनश्चिच्छेपं निदितं सहस्राद् यूपादमुञ्चः&amp;rsquo; (ऋ० ५।२।७)। निदितं सन्दितं सन्दानितं बद्धम्। &amp;lsquo;उदिता यो निदिता वेदिता वस्वा। यज्ञियो वतर्तति&amp;rsquo; (ऋ० ८।१०३।११)। निदितानि प्रच्छन्नगुप्तानि वसूनि। &amp;lsquo;उदुस्रियाणामसृजन्निदानम्&amp;rsquo; (ऋ० ६।३२।२)। निदानं वत्सदाम। गवां बन्धनममुञ्चदित्यर्थः। &amp;lsquo;तासां निचिक्युः कवयो निदानम्&amp;rsquo; (ऋ० १०।११४।२)। निदानमादिकारणम्। &amp;lsquo;बालजेन निदानेन&amp;rsquo; (भा० अनु० ९४।४)। &amp;lsquo;कुम्भीं शाखापवित्रमभिधानौ निदाने दारुपात्रं दोहनमयस्पात्रम्…&amp;rsquo; (आप० श्रौ० १।४।११।६)। निदाने गोपादसम्बन्धिन्यौ रज्जू इति रुद्रदत्तः। &amp;lsquo;यजमानो वा एष निदानेन&amp;rsquo; (ऐ० ब्रा० २।११, श० ब्रा० १।२।४।१२)। निदानेन मूलतः तत्त्वतः, याथार्थ्येन। &amp;lsquo;यत्पशुः अग्निर्वा एष निदानेन यदाग्नीध्रः&amp;rsquo; (श० ब्रा० ४।४।२।१८)। उक्तोऽर्थः।  द्रा  द्रा (द्रा कुत्सायां गतौ)। &amp;lsquo;यदि निद्रायात् कामं स्वप्यात्&amp;rsquo; (श० ब्रा० ३।९।३।११)। यदि निद्रायाद् यदि प्रमीलितः स्यात्, यदि प्रचलायितः स्यात्। &amp;lsquo;न निद्रान्त्यार्द्रपाणयः&amp;rsquo; (भा० अनु० १६२।३६)।  धन्  धन् (धनि लौकिक इति सभ्याः)।** &amp;lsquo;धनस्य निःसारलघोः स सारो यद् दीयते लोकहितोन्मुखेन। निधानतां याति हि दीयमानमदीयमानं निधनैकनिष्ठम्&amp;rsquo; (अवदा० जा० २।५०)॥ निधनं मरणम्। &amp;lsquo;स्वधर्मे निधनं श्रेयः&amp;rsquo; (गीता ३।३५)। &amp;lsquo;अस्य वाक्यस्य निधने प्रादुरासीच्छिवोऽनिलः&amp;rsquo; (भा० भीष्म० ११९।३८)। निधनमवसानम्, समाप्तिः। विरामः। &amp;lsquo;निधनेऽत्र प्रसूतस्त्वं प्रजापतिरसंशयम्।&amp;rsquo; (हरि० १।५।१०)। निधने वंशे इति नीलकण्ठः। निधनं कुलनाशयोरिति विश्व इति कोषं चोद्धरति। &amp;lsquo;अयुजो मुष्टीँ ल्लुनोति। तथा निधनानि।&amp;rsquo; (आप० श्रौ० १।२।४।२)। निधनानि चूडा इति धूर्तस्वामी। निधनानि मुष्टीनां राशय इति रुद्रदत्तः। &amp;lsquo;अहो निधनता सर्वापदामास्पदम्&amp;rsquo; (मृच्छ० १।१४)। निधनता निर्धनता  धा  धा (डुधाञ् धारणपोषणयोः)। &amp;lsquo;रराण ता मरुतो वेद्याभिर्नि हेडो धत्त&amp;rsquo; (ऋ० १।१७१।१)। निधत नीवैर्धत। एकतः कुरुत। &amp;lsquo;ऊनद्विवार्षिकं प्रेतं निदव्युर्बान्धवा बहिः। अलङ्कृत्य शुचौ भूमौ…&amp;rsquo; (मनु० ५।६८)॥ निदध्युर्निखनेयुः। &amp;lsquo;निदधे प्रतिकारेच्छामिव खड्गे दृशं मुहुः&amp;rsquo; (कथा० १०।६७)। दृष्टिमाससञ्ज, दृष्टिं बबन्ध। &amp;lsquo;सर्गाय निदधे मनः&amp;rsquo; (हरि० १।८।३५)। &amp;lsquo;अहो नरेश्वरस्येयं यत्किञ्चनविधायिता। पृथग्जनोचिते कर्मण्यर्हतो निदधाति यः&amp;rsquo; (राज० ३।२१२)॥ निदधाति नियुङ्क्ते। &amp;lsquo;नि मे धेहि नि ते दधे&amp;rsquo; (वा० सं ३।५०)। निधेहि=प्रदेहि। &amp;lsquo;स शेवधिं निदधिषे विवस्वति&amp;rsquo; (ऋ० २।१३।६)। निदधिषे न्यासिथ, अर्पयामासिथ उपनिचिक्षेपिथ। &amp;lsquo;निदधे विजयाशंसां चापे सीतां च लक्ष्मणे&amp;rsquo; (रघु० १२।४४)। &amp;lsquo;तं चिकित्वान् प्रतिगृह्या निधत्ते&amp;rsquo; (ऋ० १।१२५।१) निधत्ते गोपायति। &amp;lsquo;तयोरिदवसा सनेम वयं नि च धीमहि&amp;rsquo; (ऋ० १।१७।६)। निधीमहि निदधीमहि रक्षेम। &amp;lsquo;शनैरादायोच्चै र्निदध्यात्&amp;rsquo; (श० ब्रा० ११।४।२।८)। &amp;lsquo;योऽयमुच्चैरादाय शनैर्निदधाति&amp;rsquo; (श० ब्रा० ११।४।२।१६)। निदधाति समाप्नोति। &amp;lsquo;स क्षपः (निशाः) परि षस्वजे न्युस्रो मायया दधे&amp;rsquo; (ऋ० ८।४१।३)। उस्रा गाः। निदधे बबन्ध। &amp;lsquo;प्रनष्ट स्वामिकं रिक्थं राजा त्र्यब्दं निधापयेत्&amp;rsquo; (मनु० ८।३०)। निधापयेत्=गोपाययेत्, सुरक्षितं स्थापयेत्।** &amp;lsquo;गोमांसमुदकं चेति सप्तरात्रं निधापयेत्&amp;rsquo; (शुक्र० ४।५६)। निधापयेत् अधो मूले दधीत। &amp;lsquo;शिरसि निदधानोऽञ्जलिपुटम्&amp;rsquo; (भर्तृ० ३।१२३)। निदधानो बिभ्रत्। तद्धैके। &amp;lsquo;निदधत्येतानि वासांसि&amp;rsquo; (श० ब्रा० ५।३।५।२५)। निदधति अवतारयन्ति। &amp;lsquo;उर्व्याः पदो निदधाति सानौ&amp;rsquo; (ऋ० १।१४६।२)। निदधाति न्यस्यति निक्षिपति। &amp;lsquo;नि यं (अग्निं) दधुर्मनुष्यासु विक्षु&amp;rsquo; (ऋ० १।१४८।१)। निदधुः=निहितवन्तः। &amp;lsquo;मनुष्वत् त्वा निधीमहि मनुष्वत् समिधीमहि&amp;rsquo; (ऋ० ५।२१।२)। निधीमहि=आदध्मः। &amp;lsquo;इष्टस्य मध्ये अदिति र्नि धातु नः&amp;rsquo; (ऋ० १०।११।२)। निधातु निदधातु स्थापयतु। &amp;lsquo;उरौ लोके निधीयस्व&amp;rsquo; (अथर्व० १८।२।२०)। निधीयस्व वसतिं कुरु, निविशस्व विश्राव्य। &amp;lsquo;नि ते मनो मनसि धाय्यस्मे&amp;rsquo; (ऋ० १०।१०।३)। निधायि=न्यधायि=निहितम्। &amp;lsquo;(यत्रास्य पुरुषस्य मृतस्य) अप्सु लोहितं च रेतश्च निधीयते&amp;rsquo; (श० ब्रा० १४।६।२।१३)। निधीयते निमज्जति। अश्वस्य शिश्नं महिष्युपस्थे निधत्ते। उपस्थे योनौ निक्षिपतीत्यर्थः। &amp;lsquo;आत्मा गुहायां निहितोऽस्य जन्तोः&amp;rsquo; (श्वेताश्व० उ० ३।२०)। निहितो निगूढः। &amp;lsquo;वह पितृभ्यो यत्रैतान्वेत्थ निहितान्पराके&amp;rsquo; (अथर्व० ११।९।२२)। निहिता निक्षिप्ताः। &amp;lsquo;दिनान्ते निहितं तेजः सवित्रेव हुताशनः&amp;rsquo; (रघु० ४।१)। उक्तोऽर्थः। &amp;lsquo;निधानं धर्माणाम्&amp;rsquo; (गङ्गा० १८)। निधानमाधारः। &amp;lsquo;निधानगर्भामिव सागराम्बराम्&amp;rsquo; (रघु० ३।९)। निधानं निधिः। &amp;lsquo;इमा शफानां सनितुर्निधाना (ऋ० १।१६३।५)। निधाना निधानानि। &amp;lsquo;नेरनिधाने&amp;rsquo; (पा० ६।२।१९२)। निधानमप्रकाशतेति वृत्तिः। &amp;lsquo;मुमुग्ध्यस्मान्निधयेव बद्धान्&amp;rsquo; (ऋ० १०।७३।११)। &amp;lsquo;गृभ्णाति रिपुं निधया निधापतिः&amp;rsquo; (ऋ० ९।८३।४)। पाशा वै निधा इत्यैतरेयब्राह्मणे (३।१९)। &amp;lsquo;नि त्वा दधे वरेण्यं दक्षस्येळा&amp;rsquo; (ऋ० ३।२७।१०)। निदधे आहितवती। &amp;lsquo;नि त्वा दधीत रोदसी यजध्यै&amp;rsquo; (ऋ० ६।१५।१५)। &amp;lsquo;ते घेदग्ने स्वाध्यो ये त्वा विप्र निदधिरे नृचक्षसम्&amp;rsquo; (ऋ० ८।१९।१७)। आधानसंस्कारेण स्थापयन्ति। &amp;lsquo;पदे पदे मे जरिमा नि धायि&amp;rsquo; (ऋ० ५।४१।१५)। स्तुतिरकारीत्यर्थः। प्रशस्तिरुपाहारीति यावत्। &amp;lsquo;रामः सीतागतं स्नेहं निदधे तदपत्ययोः&amp;rsquo; (रघु० १५।८६)। निदधे निहितवान् संक्रमितवान्। &amp;lsquo;मानं निधाय विकृतं परिधाय वासः&amp;rsquo; (सौन्दर० ७।४८)। निधाय संन्यस्य। &amp;lsquo;निधाय स्वान्यायुधानि&amp;rsquo; (ऐ० ब्रा० ७।१९)। निधाय परित्यज्य संन्यस्य।  धाव्  धाव् (धावु गतिशुद्ध्योः)। &amp;lsquo;नीव हि मनुष्या धावन्ति&amp;rsquo; (तै० सं० ६।१।१।६)। निधावन्ति भ्रमन्ति।  धु  धु (धुञ् कम्पने)। &amp;lsquo;जरायै निधुवामि त्वा&amp;rsquo; (अथर्व ३।११।७)। निधुवामि बलवत्प्रेरयामि। &amp;lsquo;करौ निधुन्वन्&amp;rsquo; (हरि० ४६५०)। &amp;lsquo;एषा ते राजन्कन्या वधूर्नि धूयताम्&amp;rsquo; (अथर्व० १।१४।२) निःसार्यतां पतिगृहादित्याह।  धृ  धृ (धृञ् धारणे)। &amp;lsquo;नि वो यामाय मानुषो दध्र उग्राय मन्यवे&amp;rsquo; (ऋ० १।३७।७)। निदध्रे ननाम। &amp;lsquo;न्यस्मिन्दध्रे मनः&amp;rsquo; (अथर्व० २०।५।७)। अन्यतो निरुध्यात्र बहुसोमयागे धारयसीत्यर्थ इति सायणः। &amp;lsquo;यः ककुभो निधारयः&amp;rsquo; (ऋ० ८।४१।४)। निधारयति स्थिराः करोति। उपस्तभ्नाति। &amp;lsquo;अस्मे रयिं नि धारय&amp;rsquo; (ऋ० १०।२४।१)। निधारय नितरां स्थापय। &amp;lsquo;ऋबीसे ह विनिक्षिप्य स्कन्नं रात्रौ न्यधारयत्&amp;rsquo; (बृ० दे० ५।८४)। न्यधारयत् अधोऽधात्।  ध्यै  ध्यै (ध्यै चिन्तायाम्)। &amp;lsquo;तं (गरुत्मन्तं) निदधौ रघूत्तमः&amp;rsquo; (भट्टि० १४।६५)। चिन्तयामास, सस्मार, मनसा जगाम। &amp;lsquo;आर्ये किमिदानीं मामपहसितुमिव निध्यायसि।&amp;rsquo; (स्वप्न० २)। निध्यायसि चिन्तयसि। &amp;lsquo;उप वै शुश्रूषते निध्यायति&amp;rsquo; (ऐ० ब्रा० ३।२)। निध्यायति निर्वर्णयति। &amp;lsquo;व्याचक्षणस्य तु मे निदिध्यासस्व&amp;rsquo; (श० १४।५।४।४)। निदिध्यासस्व=अवधत्स्व, अवहितश्चिन्तय। &amp;lsquo;तस्मात्कुमारं जातं संवदन्त उप वै शुश्रूषते नि वै ध्यायतीति&amp;rsquo; (ऐ० ब्रा० ३।२)। पाठकार्त्स्न्यायेहानुवादः। अर्थस्तु निर्दिष्टचरः। &amp;lsquo;तं सूतिकागृहनिविष्टमथो निदध्युः&amp;rsquo; (श० दि० वि० २।८१)। निदध्युः=ददृशुः। &amp;lsquo;नि त्वा यज्ञस्य साधनम्। अग्ने होतारमृत्विजम्। वनुष्वद् देव धीमहि&amp;rsquo; (तै० ब्रा० २।७।१२।६)। निधीमहि नितरां ध्यायेम।  ध्वंस्  ध्वंस् (ध्वंसु अवस्रंसने, गतौ च)। &amp;lsquo;सनामाना चिद् ध्वसयो न्यस्मा अवाहन्निन्द्र उषसो यथानः&amp;rsquo; (ऋ० १०।७३।६)। न्यध्वसयः=न्यध्वंसयः।  नद्  नद् (णद अव्यक्ते शब्दे)। &amp;lsquo;निनदत्सु मङ्गलतूर्येषु&amp;rsquo; (पञ्चत०)। उच्चैर्ध्वनत्सु। &amp;lsquo;सूताः परमसंस्कारा मागधाश्चोत्तमश्रुताः। गायकाः स्तुतिशीलाश्च निनदन्तः पृथक् पृथक्&amp;rsquo; (रा० २।६५।३)। उच्चैर्व्याहरन्त इत्यर्थः। &amp;lsquo;दिशः सर्वा निवादयन्&amp;rsquo; (भा० आदि०)।  नम्  नम् (णम प्रह्वत्वे शब्दे च)। &amp;lsquo;न्यस्मै द्युम्ना जन्या नमन्ताम्&amp;rsquo; (अथर्व० २०।८९।६)। निनमन्ताम् उपनमन्तु। &amp;lsquo;(अग्ने) उच्छञ्चस्व निनम वर्धमान आ त्वा वसवः सदन्तु&amp;rsquo; (ऋ० १०।४२।६)। निनम नितरां नमयात्मानम्। &amp;lsquo;नि षू नमध्वं भवता सुपाराः&amp;rsquo; (ऋ० ३।३३।९)। हे नद्यो निनमध्वं गाधा भवतेत्याह। &amp;lsquo;नि ते नंसै पीप्यानेव योषा&amp;rsquo; (ऋ० ३।३३।१०)। निनंसै निनता आवर्जिता भवामि। &amp;lsquo;अग्रेणाग्नीध्रं चतुर उपस्रावं विमितं विमिन्वन्ति पुरस्तादुन्नतं पश्चान्निनतम्&amp;rsquo; (आपस्तम्बे)। उक्तोऽर्थः। &amp;lsquo;अग्नेरर्धं प्रत्युपनतं यूपस्य कुर्याद् बहिष्टान्निनतम्&amp;rsquo; (भा० श्रौ० ७।८।११)।  नह्  नह् (णह बन्धने)। &amp;lsquo;इषुधिः सङ्काः पृतनाश्च सर्वाः पृष्ठे निनद्धो जयति प्रसूतः&amp;rsquo; (ऋ० ६।७५।५)। निनद्धो दृढं बद्धः।  नी  नी (णीञ् प्रापणे)। &amp;lsquo;दिष्टं नो अत्र जरसे निनेषत्&amp;rsquo; (अथर्व० १२।३।५५)। निनेषत्=नयेत् प्रापयेत्। &amp;lsquo;मां तत्र सरसि निनयतम्&amp;rsquo; (पञ्चत०)। प्रापयतमित्यर्थः। &amp;lsquo;दासीकुम्भं बहिर्ग्रामान्निनयेरन् स्वबान्धवाः&amp;rsquo; (याज्ञ० ३।२९४)। दास्यानीतमपां पूर्णं कुम्भं दासीकुम्भं निनयेरन् स्वबान्धवा आवर्जयेरन् तत्स्थमुदकम् अवसिञ्चेरन्। &amp;lsquo;नि मातरा नयति रेतसे भुजे&amp;rsquo; (ऋ० १।१५५।३) निनयति प्रेरयति। &amp;lsquo;यत्पूर्णपात्रमन्तर्वेदि निनयति (तै० सं० १।७।५।३)। उक्तोऽर्थः। &amp;lsquo;उदकं निनयेच्छेषं शनैः पिण्डान्तिके पुनः&amp;rsquo; (मनु० ३।२१८)। निनयेत् उत्सृजेत्। &amp;lsquo;कि जघनेनाहवनीयमपो न्यनैषीः&amp;rsquo; (श० ब्रा० ११।५।३।४)। न्यनैषीः प्रौक्षीः। &amp;lsquo;येन मखो निनीयते&amp;rsquo; (भा० पु०)। पूर्यते निःशेषः क्रियत इत्यर्थः। &amp;lsquo;यत्सुषुप्सु र्निद्रान्निनयति&amp;rsquo; (गो० ब्रा० पूर्व० २।२)। &amp;lsquo;उदस्थालीमादाय गार्हपत्यादग्रे आहवनीयन्निनयन्नियाद्&amp;rsquo; (श० ब्रा० १२।४।१।५)। निनयन् आवर्जयन् अवाङ्मुखीं कुर्वन्। &amp;lsquo;वक्त्रं निनीय&amp;rsquo; (भा० पु० १८।३१)। अवाचीनं कृत्वेत्यर्थः। यन्मुखं निनीय पठसि अक्षिनिकाणं च, तद् दोषाय (इति वयम्)। &amp;lsquo;सकृदपो निनीय चतुर्धा बलिं निदध्यात्&amp;rsquo; (गो० गृ० १।४।६)। निनीय=अवसिच्य। &amp;lsquo;प्रदक्षिणमग्निं परिक्रम्यापां शेषं निनीय पूरयित्वा चमसम्&amp;rsquo; (गो० गृ० १।३।१२)। निनीय पात्रादपनीय। &amp;lsquo;ते निनीयोदकं सर्वे विलप्य च भृशं पुनः&amp;rsquo; (भा० पु० १।८।२)। उदकं निनीयोत्सृज्य। &amp;lsquo;नाभिव्याहारयेद् ब्रह्म स्वधानिनयनादृते&amp;rsquo; (मनु० २।१७२)। स्वधाशब्देन श्राद्धमुच्यते। निनीयते निष्पाद्यते येन मन्त्रजातेन तद् वर्जयित्वेति कुल्लूकः। &amp;lsquo;ग्रामादनिर्णयनमसम्पातं च सुरायाः&amp;rsquo; (कौ० अ० २।२५।३)। निर्णयनं बहिर्नयनम्।  नृत्  नृत् (नृती गात्रविक्षेपे)। &amp;lsquo;यत्पुरावृत्तं यत्पुनर्निनृत्तम्&amp;rsquo; (ऐ० ब्रा०)। &amp;lsquo;तं तमिति निनृत्तिः। अन्तस्तृतीयमहर्नीव वा अन्तं गत्वा निनृत्यति&amp;rsquo; (शां० ब्रा० २०।४)। निनृत्तिरावृत्तिः। निनृत्यति आवर्तते।  पक्ष्  पक्ष् (पक्ष परिग्रहे)। &amp;lsquo;अग्नेः पक्षतिस्सरस्वत्यै निपक्षतिः&amp;rsquo; (तै० सं० ५।७।२१)। निकृष्टा पक्षतिर्निपक्षतिः। पार्श्ववङ्क्रीणां द्वितीया।  पत्  पत् (पत्लृ गतौ)। &amp;lsquo;क्षते प्रहारा निपतन्त्यभीक्ष्णम्।&amp;rsquo; निपतन्ति अवपतन्ति। &amp;lsquo;उच्चावचेष्वर्थेषु निपतन्तीति निपाताः&amp;rsquo; (नि० १।४।११)। निपतन्ति व्यवहारमवतरन्ति। &amp;lsquo;उत्पतेदपि वाऽऽकाशं निपतेच्च यथेच्छकम्&amp;rsquo; (भा० वन० १५५।१९, ५।१५।१०)। निपतेत् अधःपतेत्। &amp;lsquo;मा नि पप्तं भुवने शिश्रियाणः&amp;rsquo; (अथर्व० १२।१।३१)। मा निपप्तम् इति माङ्युपपदे पतेर्लुङि रूपम्। &amp;lsquo;उत्पपात भृशं क्रुद्धः श्येनव न्निपपात च&amp;rsquo; (भा० द्रोण० १७४।३५)। उक्तोऽर्थः। &amp;lsquo;निपेतुरन्तः करणैर्नरेन्द्रा देहैः स्थिताः केवलमासनेषु&amp;rsquo; (रघु० ६।११)। &amp;lsquo;बहुधाप्यागमैर्भिन्नाः पन्थानः सिद्धिहेतवः। त्वय्येव निपतन्त्योघा जाह्नवीया इवार्णवे&amp;rsquo; (रघु० १०।२७)॥ निपतन्ति उपयान्ति, प्रविशन्ति। &amp;lsquo;मा ते स्वकोऽर्थो निपतेत् मोहात्&amp;rsquo; (भा० वि० २१२६)। निपतेत् भ्रंशेत, पराभवेत्, नश्येत्। &amp;lsquo;सकृदंशो निपतति&amp;rsquo; (मनु० ९।४७)। ऋक्थविभागः सकृदेव भवति न पुनरन्यथा क्रियत इत्यर्थः। अभ्यर्हितं पूर्वं निपतति। पूज्यवचनं पदं द्वन्द्वे समासे प्रथमं स्थानं लभते। &amp;lsquo;सिंहः शिशुरपि निपतति मदमलिनकपोलभित्तिषु गजेषु&amp;rsquo; (भर्तृ० २।३८)। निपतति आपतति आस्कन्दति, उपद्रवति। &amp;lsquo;निपतन्ती पतिमप्यपातयत्&amp;rsquo; (रघु० ८।३८)। निपतन्ती अवपतन्ती। &amp;lsquo;गुडेन वर्धितः श्लेष्मा सुखं वृद्ध्या निपात्यते&amp;rsquo; (सुश्रुत०)। निपात्यते नाश्यते, निर्ह्रियते। &amp;lsquo;न चास्थाने न चाकाले करांस्तेभ्यो निपातयेत्&amp;rsquo; (भा० शां ८८।१२)। कराङ् गृह्णीयादित्याह। अमावसोरहं ण्यतो र्निपातयाम्यवृद्धिताम् (पा० ३।१।१२२ इत्यत्र सङ्ग्रहश्लोकः)। असाधारणीं शास्त्राप्राप्तामवृद्धिमिच्छामीत्यर्थः। &amp;lsquo;तातं निपात्य सह बन्धुजनाक्षितोयैः&amp;rsquo; (मुद्रा० ५।७)। निपात्य हत्वा, निहत्य। &amp;lsquo;नश्यतो विनिपाते तावनिपाते त्वनाशिनौ&amp;rsquo; (मनु० ८।१८५)। तौ निक्षेपोपनिधी निक्षेप्तुरनिपातेऽविनाशेऽनिधने नाशिनौ नेत्याह। &amp;lsquo;सङ्गरेषु निपातेषु तथापद्व्यसनेषु च&amp;rsquo; (भा० उ० १२२।९)। निपातेषु आपत्सु। &amp;lsquo;सम्पातेष्वभिवातेषु निपातेष्वसिचर्मणोः। न तयोरन्तरं कश्चिद् ददर्श नरसिंहयोः&amp;rsquo; (भा० द्रोण० १४।६९)॥ &amp;lsquo;निपातमेवैते उत्तरे ज्योतिषी अनेन नामधेयेन भजेते&amp;rsquo; (नि० ७।५।१९)। निपातमप्राधान्यम्। आनुषङ्गिकं कीर्तनम्। &amp;lsquo;तेनेश्वरनिपातेन पथा याति महाजनः&amp;rsquo; (रा० ५।८१।२२)। निपात उत्पातः। &amp;lsquo;उत्पाताश्च निपाताश्च&amp;rsquo; (भा० शां० ५९।४६)। निपाता उल्कापातभूमिकम्पादयः। &amp;lsquo;क्व च निशितनिपाता वज्रसाराः शरास्ते&amp;rsquo; (शा० १)। निशितनिपाताः शिताश्रयः। निपतत्यनेनेति निपातोऽग्रभागः। &amp;lsquo;ततो वेगात्खमुत्पत्य निपत्य च मृगारिणा&amp;rsquo; (दुर्गा० ३।१५)। निपत्य=अवतीर्य। &amp;lsquo;विपोथिता निपातेन गदया भुवि शेरते&amp;rsquo; (दुर्गा० २।५७)। निपातेन निपातनेनेति नागेशः। गदया कृतेनेति सम्बन्धः। निपातः प्रहार आघातः। &amp;lsquo;काश्चिन्निपातभाजः&amp;rsquo; (नि० ७।१३)। निपातः सन्निपातः। निपातशब्दः शुद्धोपि सम्पूर्वार्थे द्रष्टव्यः। साधारणस्तुतित्वादिति महेश्वरः।  पद्  पद् (पद गतौ)। &amp;lsquo;स्वादोः फलस्य जग्ध्वाय यथाकामं निपद्यते&amp;rsquo; (ऋ० १०।१४६।५)। निपद्यते शेते संविशति। &amp;lsquo;ऊर्ध्वः सुप्तेषु जागार न नु तिर्यङ् नि पद्यते&amp;rsquo; (अथर्व० ११।४।२५)। &amp;lsquo;यस्त्वा भ्राता पतिर्भूत्वा जारो भूत्वा निपद्यते&amp;rsquo; (ऋ० १०।१६२।५)। उक्तोऽर्थः। &amp;lsquo;यस्त्वा स्वप्ने निपद्यते भ्राता भूत्वा पितेव च&amp;rsquo; (अथर्व० ८।६।७)। संविशति संभवति। इहोभयत्र निपदिः सकर्मकः। &amp;lsquo;अकामां स्म मा निपद्यासै&amp;rsquo; (श० ब्रा० ११।५१॥१)। मां मा संविक्ष इत्याह। निपदिरिव संविशिरपि क्वचित्सकर्मकोऽन्यत्राकर्मकः। &amp;lsquo;त्वां यज्ञेष्वृत्विजं चारुमग्ने नि पेदिरे&amp;rsquo; (ऋ० १०।२१।७)। मनुषो निपेदिरे मर्त्याः प्राप्नुवन्तीत्याह। &amp;lsquo;नि मायिनो दानवस्य माया अपादयत्&amp;rsquo; (ऋ० २।११।१०)। न्यपादयत् अधोऽशाययत्, अभ्रंशयत्। &amp;lsquo;अपश्यं गोपामनिपद्यमानम् आ च परा च पथिभिश्चरन्तम्&amp;rsquo; (ऋ० १।१६४।३१, वा० सं० ३७।१७)। अनिपद्यमानम् अशयानमस्वपन्तमविश्राम्यन्तम्। अपतन्तमिति तूवटः। अनालम्बनेऽन्तरिक्षे गच्छन्नासौ पततीति भावः। &amp;lsquo;प्राणो वै गोपाः। स हीदं सर्वमनिपद्यमानो गोपायति&amp;rsquo; (जै० उ० ३।३७।२)। अनिपद्यमानोऽशयानोऽस्वपन्। अप्रयुच्छन्निति भावः। असन्दिग्धमुक्तेनानेनार्थेनोवटोक्तोऽर्थः सन्देहभाजनं भवति। &amp;lsquo;शेते निपद्यमानस्य चराति चरतो भगः&amp;rsquo; (ऐ० ब्रा० ७।१५)। उक्तोऽर्थः। &amp;lsquo;समा भवन्तूद्वतो निपादाः&amp;rsquo; (ऋ० ५।८३।७)। निपादा निम्ना भूभागाः। &amp;lsquo;एतावदुक्त्वा धृतराष्ट्रो न्यपद्यदन्तर्वेश्म सहसोत्थाय राजन्&amp;rsquo; (भा० वन० ४।२२)। अन्तर्वेश्म न्यपद्यत् (न्यपद्यत) गृहेऽन्तरशेत।  पा  पा (पा पाने, पा रक्षणे)। &amp;lsquo;ऋतं पिपर्त्त्यनृतं नि पाति&amp;rsquo; (अथर्व० ९।१०।२३)। कदा च न प्रयुच्छस्युभे निपासि जन्मनी (लौ० गृ० ८।७ इत्यत्र देवपालेन भाष्ये समुद्धृतो मन्त्रः)। निपासि नितरां रक्षसि। &amp;lsquo;ऋतस्य पदं कवयो नि पान्ति&amp;rsquo; (ऋ० १०।५।२)। उक्तोऽर्थः। &amp;lsquo;सा नो अमासो अरणे नि पातु&amp;rsquo; (ऋ० १०।६३।१६)। &amp;lsquo;तृष्णार्तैश्च निपीयते वनमृगैरुष्णं पयः सारसम्&amp;rsquo; (मृच्छ० ८।११)। निपीयते निर्धीयते। &amp;lsquo;(तां) निपीयमानलावण्यां लोलैर्देवासुरेक्षणैः&amp;rsquo; (कथा० ५०।१३२)। उक्तोऽर्थः। &amp;lsquo;दन्तच्छदं प्रियतमेन निपीतसारम्&amp;rsquo; (ऋतु० ४।१३)। निपीतश्चूषितः सारोऽस्य तं तथाभूतम्। &amp;lsquo;निपानं सर्वभूतानां भूत्वा त्वं पावनं महत्&amp;rsquo; (भा० शां० १८।१७)। निपानमाहावः। &amp;lsquo;गाहन्तां महिषा निपानसलिलं शृङ्गैर्मुहुस्ताडितम्&amp;rsquo; (शा० २।६)। निपानं पल्वलम्। &amp;lsquo;जह्युः स्वराडिव निपानखनित्रमिन्द्रः&amp;rsquo; (भा० पु० २।७।४८)। इह निपानेनोदपानः कूप उक्तः। कविरिति तत्रार्थेऽसतीमपि शक्तिमुत्प्रेक्षते। &amp;lsquo;इमे शंसं वनुष्यतो निपान्ति&amp;rsquo; (तै० ब्रा० २।८।५।६)। निपान्ति नितरां पान्ति रक्षन्ति। &amp;lsquo;शास्त्रप्रतप्ता निपिबन्ति चान्ये&amp;rsquo; (वामनपु० १०।४३)। निपिबन्ति नितरां पिबन्ति। निपतन्तीति पाठान्तरम्। &amp;lsquo;निपाने महिषं रात्रौ&amp;rsquo; (रा० २।६३।२१)। नीचैरवतीर्य पीयतेऽत्रेति नद्यवतारस्थलम्, तीर्थमिति यावत्।  पीड्  पीड् (पीड अवगाहने)। &amp;lsquo;देवदानवगन्धर्वा रक्षांसि पतगोरगाः। तेपि भोगाय कल्पन्ते दण्डेनैव निपीडिताः&amp;rsquo; (मनु० ७।२३)॥ निपीडिता बाधिताः कदर्थितास्ताडिताः। परुषमाचरिताः। &amp;lsquo;निपीड्य श्रवणान् हस्तैर्मेनिरे तं गतायुषम्&amp;rsquo; (हरि० २।२३।१)। &amp;lsquo;गुरोः सदारस्य निपीड्य पादौ&amp;rsquo; (रघु० २।३)। पादौ निपीड्य चरणौ गृहीत्वा। &amp;lsquo;मातुश्च शिरसा पादौ निपीड्य&amp;rsquo; (हरि० २।३०।९०)।  पॄ  पॄ (पॄ पालनपूरणयोः)। &amp;lsquo;यां ते धेनुं निपृणामि यमु ते क्षीर ओदनम्&amp;rsquo; (अथर्व० १८।२।३०)। निपूर्वः पृणातिः पितृदाने वर्तते। निपृणामि निवपामि। &amp;lsquo;अथ यदध्वर्युः पितृभ्यो निपृणाति।&amp;rsquo; उक्तोऽर्थः। &amp;lsquo;परापुरो निपुरो ये भरन्ति&amp;rsquo; (अथर्व० १८।२।२८, आप० श्रौ० १।३।७।११)। निपृणन्ति नियमेन पिण्डदानादिकं कुर्वन्तीति निपुरः। निपृणातेः क्विप्।  बन्ध्  बन्ध् (बन्ध बन्धने)। &amp;lsquo;न च मां तानि कर्माणि निबध्नन्ति धनञ्जय&amp;rsquo; (गीता ९।९)। निबध्नन्ति कर्मफलैः सम्बध्नन्ति। कर्मफलेन सुखदुःखादिना मां युञ्जन्तीत्याह। &amp;lsquo;इह वत्सान् निबध्नीमः&amp;rsquo; (अथर्व० ४।३८।७)। निबध्नीमः सन्दानयामः=सन्द्यामः, सिन्मः। &amp;lsquo;सूच्या सूत्रं यथा वस्त्रे संसारयति वायकः। तद्वत्संसारसूत्रं हि तृष्णासूच्या निबध्यते&amp;rsquo; (भा० शां० २१७।३६)॥ निबध्यतेऽभिनह्यते। &amp;lsquo;संविभागेन कृत्वा तु निबध्नीमोऽस्य पौरुषम्&amp;rsquo; (भा० वि० ३०।१२)। निबध्नीमो निगृह्णीमः। &amp;lsquo;उपकूलं कालिन्द्याः स्कन्धावारं निबध्नता&amp;rsquo; (राज० १।६)। निबध्नता निवेशयता। &amp;lsquo;आबद्धा मानुषाः सर्वे निबद्धाः कर्मणोर्द्वयोः&amp;rsquo; (भा० सौ० २।२)। निबद्धाः पुरुषकारे निहीनतया बद्धा इति नीलकण्ठः। &amp;lsquo;यत्रानिबद्धोऽपीक्षेत शृणुयाद्वापि किञ्चन&amp;rsquo; (मनु० ८।७६)। अनिबद्धोऽनियुक्तः। त्वमस्मिन्विषये साक्षी भवेत्येवमकृतोपीति कुल्लूकः। &amp;lsquo;प्रातरेव प्रतीहारैः समुत्सारितनिखिलानिबद्धलोकं विविक्तमक्रियत&amp;rsquo; (हर्ष०)। अनिबद्धो बाह्यः। &amp;lsquo;निबद्ध इव पाशेन किशोरः&amp;rsquo; (रा० २।४०।३९)। निबद्धः सन्दितः। &amp;lsquo;आभाति वेला लवणाम्बुराशेर्धारानिबद्धेव कलङ्करेखा&amp;rsquo; (रघु० १३।१५)। निबद्धा संयुक्ता सम्पृक्ता। &amp;lsquo;दैवी सम्पद् विमोक्षाय निबन्धायासुरी मता&amp;rsquo; (गीता १६।५)। निबन्धो बन्धः कर्मफलहेतुकं संसारित्वम्। &amp;lsquo;प्रत्यक्षरश्लेषमयप्रबन्धविन्यासवैदग्ध्यनिधिर्निबन्धं चक्रे&amp;rsquo; (वासवदत्ता)। निबन्धं ग्रन्थम्। &amp;lsquo;दत्त्वा भूमिं निबन्धं वा&amp;rsquo; (याज्ञ० १।३१८)। अस्मिन्ग्रामे प्रतिक्षेत्रस्वामिनैतद् धनमस्मै प्रत्यब्दं प्रतिमासं वा देयमित्यादिर्नियमो निबन्ध इत्यपरार्कः। &amp;lsquo;सद्वृत्तिः सन्निबन्धना…राजनीतिः&amp;rsquo; (शिशु० २।११२)। &amp;lsquo;गोहिरण्यादिशाश्वतपारितोषिकदानानि निबन्धनानि। भूर्या पितामहोपात्ता निबन्धो द्रव्यमेव वा&amp;rsquo; (याज्ञ० २।१२१)। एकस्य पर्णभरकस्येयन्ति पर्णानि, तथा एकस्य क्रमकफलभरकस्येयन्ति क्रमुकफलानीत्युक्तलक्षणो निबन्ध इति मिताक्षरा। &amp;lsquo;नानिबन्धेक्षणां तद्वद् वृत्ताक्षीं नोद्वहेद् बुधः&amp;rsquo; (वि० पु० ३।१०।१९)। अनिबन्धेक्षणाऽपक्षमलनेत्रा। &amp;lsquo;त ददर्श यवक्रीतो यत्नवन्तं निबन्धने&amp;rsquo; (भा० वन० १३५।३४)। निबन्धने प्रग्रहणे। &amp;lsquo;आशानिबन्धनं जाता जीवलोकस्य&amp;rsquo; (उत्तर० ३)। निबन्धमालम्बनम्। &amp;lsquo;यत्स्वमिव मामकीनस्य मनसो द्वितीयं निबन्धनम्&amp;rsquo; (मालती० ३)। उक्तोऽर्थः। &amp;lsquo;वाक्प्रतिष्ठानिबन्धनानि देहिनां व्यवहारतन्त्राणि&amp;rsquo; (मालती ४)। निबन्धनं कारणम्। &amp;lsquo;सहजविलासनिबन्धनं शरीरम्&amp;rsquo; (मालती० २।६)। निबन्धनमाश्रयः। &amp;lsquo;संस्कारपूतेन वरं वरेण्यं वधूसुखग्राह्यनिबन्धनेन&amp;rsquo; (कु० ७।९०)। निबन्धनेन प्रबन्धेन वाचां सन्दर्भेण।  बाध्  बाध् (बाधृ लोडने)। &amp;lsquo;पदा पणीँ रराधसो नि बाधस्व महाँ असि&amp;rsquo; (ऋ० ८।६४।२)। निबाधस्व निपीडय, उपपीडय, कदर्थय। बलात्कारय। &amp;lsquo;उच्छ्वञ्चस्व पृथिवि मा नि वाधथाः&amp;rsquo; (ऋ० १०।१८।११) मा निबाधथा मा निबाधिष्ठा मा निपिपीडः।  बुध्  बुध् (बुध अवगमने, बुधिर् बोधने)। &amp;lsquo;अमरान्वै निबोधास्मान्दमयन्त्यर्थमागतान्&amp;rsquo; (भा० वन० ५५।३)। निबोध जानीहि।  बृह्  बृह् (बृह बृहि वृद्धौ, बृहू उद्यमने)। &amp;lsquo;दस्यून्… हत्वा पृथिव्यां शर्वा निबर्हीत्&amp;rsquo; (ऋ० १।१००।१८)। निबर्हीत्=न्यबर्हीत्=अकर्तींत्, शकलान्यकार्षींत्। &amp;lsquo;पुरू सहस्रा शर्वा निबर्हीत्&amp;rsquo; (ऋ० ४।२८।३)। उक्तोऽर्थः। &amp;lsquo;यत्कारवे दश वृत्राण्यप्रति बर्हिष्मते नि सहस्राणि बर्हयः&amp;rsquo; (ऋ० १।५३।६, अथर्व० २०।२१।६)। निबर्हयः=न्यवर्हयः=उदसादयः, व्यनाशयः। &amp;lsquo;अनसूयाव्रतैस्तात प्रत्यूहाश्च निबर्हिता&amp;rsquo; (रा० २।११७।११)। निबर्हिता विनाशिताः, अपोहिताः, अपाकृताः। &amp;lsquo;विलोकनेनैव तवामुना… निबर्हितांहसा&amp;rsquo; (शिशु० १।२९)। निबर्हितांहसाऽपहतपाप्मना, अपाकृतैनसा। &amp;lsquo;ततोग्निः संप्रजज्वाल दशग्रीवनिबर्हणः&amp;rsquo; (रा० ६।९६।१७)। दशाननकलेवरप्रध्वंसकः, दशकन्धरशवस्य दाहक इत्यर्थः।  भुज्  भुज् (भुजो कौटिल्ये)। &amp;lsquo;निभुजति जानुशिरसी&amp;rsquo; (प्रतिमायाः) (पा० १।२।६६ सूत्रे भाष्ये)। निभुजति कुटिली करोति, वक्रयति। निशब्दो धात्वर्थानुवादी।  भृ  भृ (भृञ् भरणे, डुभृञ् धारणपोषणयोः)। &amp;lsquo;अभवद् व्यभ्रमाकाशमभूच्च निभृतोऽर्णवः&amp;rsquo; (हरि० २।१६।२४)। निभृतः पूर्णः। इहानुपचरितो धात्वर्थः क्तान्ते। निशब्दो निःशेषतां साकल्यं कार्त्स्न्यमाह। &amp;lsquo;चिन्तया निभृतः&amp;rsquo; (भा० पु०) इहापि तल्लक्षण एवार्थः। &amp;lsquo;गर्भावसाने निभृतं चकार&amp;rsquo; (शक्रम्) (हरि० १।४०।२५)। निभृतं पूर्णकामम्। &amp;lsquo;कोऽयं निभृतं तपोवनमिदं ग्रामी करोत्याज्ञया&amp;rsquo; (स्वप्न० १।)। निभृतं नीरवं प्रशान्तम्। &amp;lsquo;कारणोन खलु मया नैभृत्यमवलम्बितम्&amp;rsquo; (माल० ५)। नैभृत्यम्=तूष्णीम्भावः। &amp;lsquo;निष्कम्पवृक्षं निभृतद्विरेफं… तत्काननम्&amp;rsquo; (कु० ३।४२)। निभृता विरतविरुता विगतस्वनाः शान्ता द्विरेफाः षट्पदा यत्र तत्। &amp;lsquo;निष्कम्पचामरशिखा निभृतोर्ध्वकर्णाः&amp;rsquo; (शा० १।८)। निभृता निष्कम्पाः। &amp;lsquo;अनिभृतकरेष्वाक्षिपत्सु प्रियेषु&amp;rsquo; (मेघ० ६८)। कम्पवत्करेष्वित्याह। &amp;lsquo;वारिधीनिव युगान्तवायवः क्षोभयन्त्यनिभृता गुरूनपि&amp;rsquo; (कि० १३।६३)। अनिभृता रंहस्वन्तो वेगवन्तः प्रविचलाः। &amp;lsquo;नाऽनिभृतोग्निमुपासीत&amp;rsquo; (चरक०)। उक्तोऽर्थः। &amp;lsquo;तया व्याहृतसन्देशा सा बभौ निभृता प्रिये&amp;rsquo; (कु० ६।२)। निभृता दृढनिश्चया, स्थिरमनाः। &amp;lsquo;निभृतात्मा युधिष्ठिरः&amp;rsquo; (भा० पु० १।१५।३२)। उक्तोऽर्थः। &amp;lsquo;शिरोभिर्निभृताचार महीपतनपांसुलैः&amp;rsquo; (रा० २।४५।२७)। हे निश्चलधर्मानुष्ठानेति विवक्षति। निश्चलमविश्रमं धर्माचरणमस्येत्यर्थः। &amp;lsquo;दानशीलोवदान्यश्च निभृतो ह्रीनिषेवकः&amp;rsquo; (भा० वि० २८।१५)। निभृतो नियतेन्द्रियः। &amp;lsquo;निभृतो भूत्वा&amp;rsquo; (पञ्चत० १)। निभृतः प्रच्छन्नस्तिरोहितोऽदर्शनं गतः। &amp;lsquo;नभसा निभृतेन्दुना&amp;rsquo; (रघु० ८।१५)। निभृतोऽदृश्य इन्दुर्यस्य। &amp;lsquo;निभृतमिति चिन्तनीयं शीघ्रमिति सुकरम्&amp;rsquo; (शा० ४)। रहस्यं यथा स्यात्तथा करणीयं चेच्चिन्तनीयं भवेदित्यर्थः। &amp;lsquo;प्रणामनिभृता कुलवधूरिव निश्चला संवृत्ता&amp;rsquo; (मुद्रा० १)। निभृता नम्राऽवनता। &amp;lsquo;ततः स जाम्बुनदभाण्डभृद्भिश्चतुर्भिर्निभृतैस्तुरङ्गैः&amp;rsquo; (बुद्ध० ३।८)। निभृतैर्विनीतैः। &amp;lsquo;अद्य मे निभृतो देहः&amp;rsquo; (भा० पु० १०।२८।५)। निभृतोऽर्थवद्भरणः। &amp;lsquo;अत्रैवायमर्थो दृष्टो नेतरत्रेत्यस्य परिग्रहेऽनध्यवसायो नः। तेषां तत्राविधेयानां निभृतानां महात्मनाम्&amp;rsquo; (भा० वि० २७।५)। निभृतानामत्यन्तावहितानामिति नीलकण्ठः। &amp;lsquo;त्वमेनं निभृतो भूत्वाऽभिरक्ष&amp;rsquo; (तन्त्रा० ४।२)। निभृतोऽवहितः प्रतिजागरितः, समाहितः। &amp;lsquo;पीनश्रोणि गभीरनाभि निभृतं मध्ये भृशोच्चस्तनम्। पायाद्वः परिरब्धमब्धिदुहितुः कान्तेन कान्तं वपुः&amp;rsquo; (सरस्वती० ३।१५)॥ &amp;lsquo;धृत्या च पुरुषव्याघ्रो नैभृत्येन च पाण्डवः&amp;rsquo; (भा० उ० ५३।१०)। नैभृत्येन मन्त्रगुप्त्या। &amp;lsquo;गुरुवात्सल्यमत्यन्तं नैभृत्यं विनयो दमः&amp;rsquo; (भा० द्रोण० ३४।६)। नैभृत्यं कृतकर्तव्याऽप्रकाशनम्। &amp;lsquo;बन्धिरनिभृतत्वे&amp;rsquo; (नि० १०।४।१)। निश्चलीकरण इत्यर्थः। &amp;lsquo;अनेन दत्तानि वनीयकेषु भुक्ताश्च भोगा निभृताश्च भृत्याः&amp;rsquo; (रा० ६।१०९।२२)। निभृता नितरां पोषिता भक्तादिदानेन। &amp;lsquo;निभृतात्मजभृत्यदाराः&amp;rsquo; (दुर्गा० ४।१४)। उक्तोऽर्थः। &amp;lsquo;निभृतैर्व्यपत्रपन्ते दयितानुशयैर्मनस्विन्यः&amp;rsquo; (विक्रम० ३।१६)। निभृतैर्गुप्तरशब्दोक्तैः। तिरोहितैरिति यावत्। &amp;lsquo;तथाभूतां दृष्ट्वा… विराटस्यावासे स्थितमनुचितारभ्भनिभृतम्&amp;rsquo; (वेणी० १।११)॥ निभृतमवरुद्धं प्रच्छन्नम् आकारसंवृत्या। &amp;lsquo;जैत्रं हीन्द्र निभृतं मनस्तव&amp;rsquo; (ऋ० १।१०२।५)। निभृतमव्याकुलं शान्तम्।  मन्त्र्  मन्त्र् (मत्रि गुप्तपरिभाषणे)। &amp;lsquo;न्यमन्त्रयत सन्तुष्टो द्विश्चैनं वरैस्त्रिभिः&amp;rsquo; (भा० अनु० १५२।६)। न्यमन्त्रयत उपाच्छन्दयत्। &amp;lsquo;विद्यान्ते गुरुरर्थेन निमन्त्र्यः&amp;rsquo; (गौ० ध० १।२।५४)। निमन्त्र्यः प्रष्टव्यः किं भगवत उपहराणीति। निमन्त्रणमावश्यके श्राद्धादौ दौहित्रादेर्नियोगः (पा० ३।३।१६१ इत्यत्र दीक्षितः)।  मन्थ्  मन्थ् (मन्थ विलोडने)। &amp;lsquo;यदु दुग्धनिधिं निमथ्य देवैर्मृदुसारः समकर्षि पूर्णचन्द्रः। स बभूव कृशो वियोगतप्तेश्वरमूर्धोष्मपरिक्षरच्छरीरः&amp;rsquo; (स्कन्द० का० ४।४४।५)॥ निमथ्य नितरां मथित्वा।  मा  मा (माङ् माने)। &amp;lsquo;निधो निमितम्&amp;rsquo; (पा० ३।३।८७)। समन्तान्मितं निमितम्। समारोहपरिणाहम्।  मि  मि (डुमिञ् प्रक्षेपे)। &amp;lsquo;पूर्वया द्वारा स्थूणां निहृत्य दक्षिणतो निमिन्वन्ति&amp;rsquo; (श० ब्रा० १४।१।३।७)। निमिन्वन्ति=निखनन्ति। &amp;lsquo;इहैव ध्रुवां निमिनोमि शालाम्&amp;rsquo; (अथर्व० ३।१२।१)। निमिनोमि स्थूणानिखननादिना करोमि। &amp;lsquo;यूपो यस्यां निमीयते&amp;rsquo; (अथर्व० १२।१।३८)। निमीयते निखन्यते। &amp;lsquo;यान्वो नरो देवयन्तो निमिम्युः&amp;rsquo; (ऋ० ३।८।६)। &amp;lsquo;तद्यथाऽऽम्रे फलार्थे निमिते छाया गन्ध इत्यनूत्पद्येते&amp;rsquo; (आप० ध० १।७।२०।३)। निमित आरोपिते। &amp;lsquo;पदे पदे दुर्निमिते गलन्ती&amp;rsquo; (रघु० ७।१०)। दुर्निमिते दुर्न्यस्ते। &amp;lsquo;ब्रह्मणा शालां निमितां कविभिर्निर्मितां मिताम्&amp;rsquo; (अथर्व० ९।३।१९)। निमितां निखननेन कृताम्। &amp;lsquo;अक्षानिव श्वघ्नी नि मिनोति तानि&amp;rsquo; (अथर्व० ४।१६।५)। निमिनोति प्रवपति। &amp;lsquo;काले निमीयते सोमः&amp;rsquo; (सौन्दर० १।१५)। निमीयते लूयते। &amp;lsquo;तव द्यावापृथिवी पर्वतासोऽनुव्रताय निमितेव तस्थुः&amp;rsquo; (ऋ० ३।३०।४)। निमितेव निखाता इव। निश्चला इत्यर्थः। नित्यः समास इवेन।  मिष्  मिष् (मिष स्पर्धायाम्)। &amp;lsquo;न तिष्ठन्ति न निमिषन्त्येते देवानां स्पश इह ये चरन्ति&amp;rsquo; (ऋ० १०।१०।८)। न निमिषन्ति न नेत्रे निमीलयन्ति। &amp;lsquo;निमिष्य नोन्मिषन्त्येव यावत्ते तस्य सैनिकाः&amp;rsquo; (शि० भा० २१।५६)। निमिष्य नेत्रे निमील्य।  मिह्  मिह् (मिह सेचने)। यस्माद्भीषा निमेहसि (आप० श्रौ० ९।५।१८।१७)। &amp;lsquo;गौर्यत्राधिष्कन्ना न्यमेहत्&amp;rsquo; (तै० सं० २।२।८।२)। नितरां मेहति मूत्रयति।  मील्  मील् (मील निमेषणे, निमेषणं संकोचः)। &amp;lsquo;यदा स्वपिति शान्तात्मा तदा सर्वं निमीलति&amp;rsquo; (मनु० १।५२)। निमीलति प्रलीयते। &amp;lsquo;निमिमील नरोत्तमप्रिया हृतचन्द्रा तमसेव कौमुदी&amp;rsquo; (रघु० ८।३७)। नेत्रे निमिमील, ममारेत्यर्थः। &amp;lsquo;नरेशे जीवलोकोऽयं निमीलति निमीलति&amp;rsquo; (हितोप० ३।१३८)। निमीलति विनश्यति। &amp;lsquo;उन्मीलितापि दृष्टिभिर्निमीलितेवान्धकारेण&amp;rsquo; (मृच्छ० १।३३)। दृष्टिभिरुन्मीलिता विवृतनयनाप्गन्धकारेण हेतुना संवृतनेत्रेत्यर्थः। &amp;lsquo;प्रजालोपनिमीलितः&amp;rsquo; (रघु० १।६४)। अनपत्यतया तमसा गूढ इवाप्रज्ञातः।  मृज्  मृज् (मृजू शुद्धौ)। &amp;lsquo;कुमारस्य जिह्वायां निमार्ष्टि&amp;rsquo; (गो० गृ० २।७।१९)। निमार्ष्टि निश्च्योतयति। &amp;lsquo;इत्युपसाद्य बर्हिषि लेपं निमार्ष्टि&amp;rsquo; (भा० श्रौ० ६।१२।८)। निमार्ष्टि प्रमार्ष्टि। &amp;lsquo;तं हस्तं निमज्याल्लेपभागिनम्।&amp;rsquo; (मनु० ३।२१६) निमृज्यात् निर्लेपं कुर्यात्। &amp;lsquo;स्वधितिना वपां निमृज्य&amp;rsquo; (आप० श्रौ० ७।६।१९।२)। यदन्यद् वपायास्तन्निर्णुद्येत्यर्थः। &amp;lsquo;नि भगाहं त्वयि मृजे&amp;rsquo; (तै० उ० १।४।३)। निमृजे निमार्ज्मि शोधयामीत्यर्थः। &amp;lsquo;न्यु शीर्षाणि मृड्ढ्वम्&amp;rsquo; (तै० सं० १।६।३।१)। नितरां शोधयध्वम्। &amp;lsquo;पुरस्तान्निमार्ष्टि&amp;rsquo; (आश्व० गृ० १।२४।१४)। अङ्गुलिगतं लेपमपनयतीत्यर्थः। निशब्दोऽपस्योपसर्गस्वार्थे। अपनयनपूर्वकं शोधनमभिप्रेतम्। यथा अप नः शोशुचदधमित्यत्र।  मृद्  मृद् (मृद क्षोदे)। &amp;lsquo;निमृदोसि न्यहं तं मृद्यासं योऽस्मान्द्वेष्टि&amp;rsquo; (आप० श्रौ० ६।५।१८।२)। निमृद्यासम्=क्षुन्द्याम्, चूर्णीं कुर्याम्। &amp;lsquo;उत्तरत आग्नीध्र उल्मुकं निमृद्नाति।&amp;rsquo; (भा० श्रौ० ७।१२।१३)। उक्तोऽर्थः।  मे  मे (मेङ् प्रणिदाने)। &amp;lsquo;संख्याया गुणस्य निमाने मयट्&amp;rsquo; (पा० ५।२४७)। निमानं मूल्यम्। &amp;lsquo;पक्वेनामस्य निमयं न प्रशंसन्ति साधवः&amp;rsquo; (भा० शां० ७८।७)। निमयं विनिमयम्। &amp;lsquo;रसा रसैर्निमातव्याः&amp;rsquo; (मनु० १०।९४)। गुडादयो घृतादिभिः परिवर्तनीया इत्यर्थः। &amp;lsquo;(या शक्तिः) कुण्डलाभ्यां निमायाथ दिव्येन कवचेन च&amp;rsquo; (भा० द्रोण० १८०।२१-२२)। निमाय प्रणिदाय।  म्रुच्  म्रुच् (म्रुचु गत्यर्थः)। &amp;lsquo;निम्रुचस्तिस्रो व्युषो ह तिस्रः&amp;rsquo; (अथर्व० १३।३।२१)। निम्रुचोऽस्तमयाः।  यत्  यत् (यती प्रयत्ने)। &amp;lsquo;नि या देवेषु यतते वसूयुः&amp;rsquo; (ऋ० १।१८६।११)। नियतते देवानासादयतीत्यर्थः।  यन्त्र्  यन्त्र् (यत्रि सङ्कोचे)। &amp;lsquo;निसर्गतरला नारीः को नियन्त्रयितुं क्षमः।&amp;rsquo; नियन्त्रयितुं नियमयितुं, नियन्तुम्।  यम्  यम् (यम उपरमे)। &amp;lsquo;नियच्छ यच्छ संयच्छ इन्द्रियाणि मनो गिरम्&amp;rsquo; (भा० शां० १०४।४६)। अत्रानुपसर्गस्य सोपसर्गस्य च यमेर्विशेषो न। &amp;lsquo;नियच्छेदं मनः पापात्सर्वलोकपराभवात्&amp;rsquo; (भा० आदि० १७९।२१)। नियच्छ निवारय। पराभवो विनाशः। &amp;lsquo;प्रयुक्ता स्वामिना सम्यगधर्मेभ्यो नियच्छति&amp;rsquo; (भा० शां० ६९।७६)। उक्तोऽर्थः। &amp;lsquo;गुणदोषौ बुधो गृह्णन्निन्दुक्ष्वेडाविवेश्वरः। शिरसा श्लाघते पूर्वं परं कण्ठे नियच्छति&amp;rsquo; (चाणक्य सू० ५।४७)। नियच्छति रुणद्धि। &amp;lsquo;मा त्वा केचिन्नि यमन्विं न पाशिनोऽति धन्वेव ताँ इहि&amp;rsquo; (ऋ० २।४५।१)। मा नियमन् मा रुधन्। &amp;lsquo;वाचस्पति र्नियच्छतु&amp;rsquo; (अथर्व० १।१।३)। नियच्छतु नियमयतु। यथा मां न जहाति तथा स्थिरी कुर्वित्यर्थः। &amp;lsquo;दण्डनीतिः स्वधर्मे भ्यश्चातुर्वर्ण्यं नियच्छति&amp;rsquo; (भा० शां० ६९।७६)। स्वधर्माचरणाय नियमयति, स्वधर्माचरणमवशं कारयतीत्यर्थः। &amp;lsquo;इत्यादि बन्धपारुष्यं शैथिल्यं च नियच्छति&amp;rsquo; (काव्यादर्श १।६०)। नियच्छति ददातीत्यर्थः। &amp;lsquo;को नः कुले निवपनानि नियच्छति&amp;rsquo; (शा० ७।२५)। उभयत्र नेरुपसर्गस्य वशाद् यमेरुपरामे वर्तमानस्य धातूनामनेकार्थत्वात्प्रयोगः स्वीकर्तव्यो भवति न तु दाण् दाने इत्यस्य। &amp;lsquo;ब्राह्मणः सप्तरात्रेण वैश्यभावं नियच्छति&amp;rsquo; (मनु० १०।९३)। नियमेन प्राप्नोतीत्यर्थः। &amp;lsquo;तांस्तान्व्याधीनवाप्नोति मरणं वा नियच्छति&amp;rsquo; (सुश्रुत० सू० अ० ४६)। नियमेनाधिगच्छतीत्यर्थः। &amp;lsquo;कालात्सर्वाणि भूतानि कालाद् वृद्धिं प्रयान्ति च। काले चास्तं नियच्छन्ति कालो मूर्त्तिरमूर्तिमान्&amp;rsquo; (मैत्र्युपं० ६।१४।१५)॥ उक्तचर एवार्थः। &amp;lsquo;यो ह्यसूयुस्तथा युक्तः सोऽवहासं नियच्छति&amp;rsquo; (भा० शां० २९०।२४)। अवश्यमाप्नोतीत्यर्थः। अवहासो निन्द्यता। &amp;lsquo;वृत्ते स्थितस्तु शूद्रोपि ब्राह्मणत्वं नियच्छति&amp;rsquo; (भा० अनु० १४३।५१)। अनन्तरोदीरित एवार्थः। &amp;lsquo;संनियम्य तु तान्येव तत: सिद्धिं नियच्छति&amp;rsquo; (मनु० २।९३)। नियच्छति वशे करोति, लभत इत्यर्थः। &amp;lsquo;तालज्ञश्चाप्रयासेन मोक्षमार्गं नियच्छति&amp;rsquo; (याज्ञ० ३।११५)। उक्तोऽर्थः। &amp;lsquo;नास्य कर्म नियच्छन्ति किञ्चिदामौञ्जिबन्धनात्।&amp;rsquo; (बौ० ध० १।२।३।७)। नियच्छन्ति विदधति। प्रायशो नियमरूपत्वाद् विधीनां नियच्छन्तीत्युक्तमिति गोविन्दस्वामी। &amp;lsquo;यमं समेयाद् वरुणं नियच्छेत्&amp;rsquo; (रा० ६।४३।४२)। नियच्छेत् वशे कुर्यात्। &amp;lsquo;लोकचित्तानुवर्तिन्या क्रीडामात्रैककार्यया। गोष्ठ्या सह चरन्विद्वाँल्लोकसिद्धिं नियच्छति&amp;rsquo; (हर्ष० पृ० ७ हर्षसङ्केते शङ्करमिश्रेणोद्धृतं वात्स्यायनवचनम्)। उक्तोऽर्थः। &amp;lsquo;परायणं पाण्डवानां नियच्छामि जनार्दनम्&amp;rsquo; (भा० उ० ८८।१३)। नियच्छामि बध्नामि। &amp;lsquo;गले यावत्स तं पाशं नियच्छति&amp;rsquo; (कथा० ९०।७५)। उक्तोऽर्थः। &amp;lsquo;तेजोद्वयस्य युगपद्व्यसनोदयाभ्यां लोको नियम्यत इव दशान्तरेषु&amp;rsquo; (शा० ४।२)। नियम्यते धार्यतेऽवलम्ब्यते। &amp;lsquo;न घा वसुर्नियमते दानं वाजस्य गोमतः&amp;rsquo; (ऋ० ६।४५।२३)। न नियमते=न नियच्छति=न प्रत्याख्याति, न प्रत्याचष्टे। &amp;lsquo;न कथं चन दुर्योनिः प्रकृतिं स्वां नियच्छति।&amp;rsquo; (मनु० १०।५९)। न नियच्छति गोपायितुं न शक्नोति। &amp;lsquo;दुहितृत्वं च मे गच्छ तत एनमहं शरम्। नियच्छेयं त्वद्वधार्थमुद्यतं घोरदर्शनम्&amp;rsquo; (हरि० १।६।७)॥ नियच्छेयं प्रतिसंहरेयम्। &amp;lsquo;यथा पञ्चसु भूतेषु संभूतत्वं नियच्छति&amp;rsquo; (भा० आश्व० १७।२१)। अनन्तरोदित एवार्थः। &amp;lsquo;मध्यदेशे नियच्छति&amp;rsquo; (समिधम्) (भा० श्रौ० ६।१२।२)। नमयतीत्यर्थः। &amp;lsquo;सुते नियच्छ तन्वम्&amp;rsquo; (ऋ० ३।५१।११)। नियच्छ रुन्धि, अवस्थापय। &amp;lsquo;तनूषु विश्वा भुवना नि येमिरे&amp;rsquo; (ऋ० १०।५६।५)। अन्तर्निविष्टानि चक्रुरित्यर्थः। विश्वेदेवाः कर्तारः। &amp;lsquo;नियमयसि विमार्गप्रस्थितानात्तदण्डः&amp;rsquo; (शा० ५।८)। नियमयसि नियन्त्रयसि, रुणसि, वारयसि। &amp;lsquo;वृक्षे वृक्षे नियता मीमयद्गौः&amp;rsquo; (ऋ० १०।२७।२२)। नियता बद्धा। &amp;lsquo;पशूनां त्रिशतं त्वासीद्यूपेषु नियतं तदा&amp;rsquo; (रा० १।१३।३३)। उक्तोऽर्थः। &amp;lsquo;अन्यथासिद्धिशून्यस्य नियता पूर्ववर्तिता&amp;rsquo; (कारिका० १।१६)। नियताऽव्यभिचारिणी। &amp;lsquo;नियतैकपतिव्रतानि पश्चात्तरुमूलानि गृही भवन्ति तेषाम्।&amp;rsquo; (शा० ७।२०)। नियतं नियमेनाचरितम्। &amp;lsquo;वाच्यर्था नियताः सर्वे वाङ्मूला वाग्विनिःसृताः&amp;rsquo; (मनु० ४।२५६)। नियता बद्धा आयत्ताः। &amp;lsquo;नियतेर्नियोगात्&amp;rsquo; (शिशु० ४।३४)। नियतिर्दिष्टं दैवं विधिः। &amp;lsquo;नियतिः कारणं लोके नियतिः कर्मसाधनम्। नियतिः सर्वभूतानां नियोगेष्विह कारणम्&amp;rsquo; (रा० ४।२५।४)॥ नियतिः शास्त्रविहितं कर्म, विधिर्विधेयं कर्तव्यं वा। &amp;lsquo;नियम्य पृष्ठे तु तलाङ्गुलित्रवाञ् शरैः सम्पूर्णाविषुघी परन्तपः&amp;rsquo; (रा० २।८७।२३)। नियम्य बद्ध्वा। &amp;lsquo;नियन्तव्यश्च राजभिः&amp;rsquo; (मनु० ९।४१३)। दण्डयितव्य इत्यर्थः। &amp;lsquo;लोकप्रसिद्धमेवैतद् वारि वर्ह्नेर्नियामकम्&amp;rsquo; (का० नी० सा० ११।४९)। नियामकं शमकम्। &amp;lsquo;नियन्तरि व्याकुलमुक्तरज्जुके।&amp;rsquo; (शिशु० १२।२४)। नियन्ता सारथिः। &amp;lsquo;न व्यतीयु: प्रजास्तस्य नियन्तु र्नेमिवृत्तयः&amp;rsquo; (रघु० १।१७)। नियन्तुः शासितुः। &amp;lsquo;धर्मस्याव्यभिचारार्थगधर्मनियमाय च&amp;rsquo; (मनु० ८।१२२)। अधर्मनियमाय अधर्मवारणाय। &amp;lsquo;मधुरो वाचि नियमः।&amp;rsquo; (उत्तर० २।२)। वाक्संयमः, विषये प्रवर्तनमविषयान्निवर्तनम्। &amp;lsquo;नायमेकान्ततो नियमः&amp;rsquo; (ब्र० सू० शां० भा०)। नियमो नैयत्यम्, विधिः। &amp;lsquo;कुसुमसुकुमारमूर्तिर्दधती नियमेन तनुतरं मध्यम्&amp;rsquo; (रत्ना० १।२०)। नियमेन नैयत्येन, अव्यभिचारेण। &amp;lsquo;शौचमिज्या तपोदानं स्वाध्यायोपस्थनिग्रहः। व्रतमौनोपवासं च स्नानं च नियमा दश&amp;rsquo; (अत्रि०)॥ नियमा व्रतानि। &amp;lsquo;नियमविघ्नकारिणी (शा० १)। नियमस्तपश्चर्या। &amp;lsquo;मन्त्रस्य नियमं कुर्याः&amp;rsquo; (भा० उ० १४१।२०)। **नियमो गोपनम्। &amp;lsquo;अर्वाग् रथं नि यच्छतम्&amp;rsquo; (ऋ० ८।३५।२२)। अर्वागस्मदभिमुखे नियच्छत निरुद्धम्। &amp;lsquo;न किष्ट्वा नि यमत् सुते&amp;rsquo; (ऋ० ८।५।८)। न कश्चिद् रुणद्धीत्यर्थः। &amp;lsquo;न कथचन सङ्कीर्णः प्रकृतिं स्वां नियच्छति&amp;rsquo; (भा० अनु० ४८।४२)। सङ्करजः स्वभावं गूहितुं न शक्नोतीत्यर्थः। &amp;lsquo;घृतस्य महती मात्रा पीता चार्तिं नियच्छति&amp;rsquo; (सुश्रुत० उत्तर० १२।७)। नियच्छति निवारयति। &amp;lsquo;यदि कामयेत वर्षुकः पर्जन्यः स्यादिति नीचा हस्तेन निमृज्याद् वृष्टिमेव नियच्छति&amp;rsquo; (तै० सं० ६।४।५)। नियच्छति न्यक् पातयतीति भट्टभास्करः। &amp;lsquo;स एवास्मै प्रजा नस्योता नि यच्छति&amp;rsquo; (तै० सं० २।१।१।२)। नियच्छति नियमयति विधेयी करोति। &amp;lsquo;नदाश्च ता (नदीः) नियच्छन्ति&amp;rsquo; (भा० शां० २१९।४२)। नियच्छन्ति स्ववशे कुर्वन्ति। &amp;lsquo;इत्यादि बन्धपारुष्यं शैथिल्यं च नियच्छति&amp;rsquo; (काव्यादर्शे १।६०)। इत्यादि अनुप्रासोपेतं काव्यं बन्धपारुष्यं शैथिल्यं चात्मनि नियमेन धत्त इत्यर्थः। &amp;lsquo;कच्चित् ते नियतः क्रोधः&amp;rsquo; (रा० ३।७४।८)। नियतो निगृहीतः। &amp;lsquo;समर्थस्त्वप्सरोवर्गो नियन्तुं यमिनां यमान्&amp;rsquo; (स्कन्द० का० ४।२०।३३)। नियन्तुं निराकर्तुं निरोद्धुम्। &amp;lsquo;नकिरस्य शचीनां नियन्ता सूनृतानाम्&amp;rsquo; (ऋ० ८।३२।१५)। शोभनानां कर्मणां नियन्ता नियामकः परिच्छेत्ता नास्ति। एतावन्त्येवास्य कर्माणीति इयत्तया परिच्छेत्तुं नार्हतीत्यर्थः। &amp;lsquo;चकार नियमं तस्या मृत्तिकाया विशुद्धधीः&amp;rsquo; (बृ० क० को० ६७।७)। नियमो वारणं परिहारः। &amp;lsquo;नियतिः केन लङ्घ्यते&amp;rsquo; (काव्यादर्शे २।१७२)। नियतिर्दिष्टम्।  या  या (या प्रापणे)। &amp;lsquo;त्वं तमिन्द्र मर्त्यममित्रयन्तमद्रिवः। सर्वरथा शतक्रतो नियाहि शवसस्पते&amp;rsquo; (ऋ० ५।३५।५)॥ नियाहि (रथचक्रेण) अतिक्राम, पादाक्रान्तं कुरु। &amp;lsquo;य ओहते रक्षसो देववीतावचक्रेभिस्तं मरुतो नि यात&amp;rsquo; (ऋ० ५।४२।१०)। उक्तोऽर्थः। &amp;lsquo;विभिश्च्यवानमश्विना नि याथः&amp;rsquo; (ऋ० ५।७५।५)। नियाथोऽभियाथः। &amp;lsquo;माऽहं पौत्रमघं नियाम्&amp;rsquo; (आश्व० गृ० १।१३।७)। मा नियां मा नियासिषम्। मा प्रापम्। &amp;lsquo;कृष्णं नियानं हरयः सुपर्णाः&amp;rsquo; (ऋ० १।१६४।४७, अथर्व० ६।२२।१)। नियमेन याति गच्छति अत्र ज्योतिश्चक्रमिति नियानम् अन्तरिक्षम् इति सायणः। &amp;lsquo;यत्ते नियानं रजसं मृत्यो अनवधर्ष्यम्&amp;rsquo; (अथर्व० ८।२।१०)। नियान्त्यत्रेति नियानं मार्गः। &amp;lsquo;यन्नियानं न्ययनं संज्ञानं यत्परायणम्&amp;rsquo; (ऋ० १०।१९।४)। नियानं गोष्ठम्, व्रजः। &amp;lsquo;इदं पूर्वमपरं नियानं येना ते पूर्वे पितरः परेताः&amp;rsquo; (अथर्व० १८।४।४४)। नियानं मार्गः। &amp;lsquo;इदं पूर्वमपरं नियानं येना ते पूर्वे पितरः परेताः&amp;rsquo; (अथर्व० १८।४।४४)। इहास्यार्थान्तरन्यासाय पुनर्न्यासः। नियानं शकटम्। नीचीनं पराङ्मुखं यान्त्यनेन प्रेता इति।  यु  यु (यु मिश्रणामिश्रणयोः)। &amp;lsquo;भोजनं न्यत्रये युयोतम्।&amp;rsquo; (ऋ० ७।६८।५)। नियुयोतम् प्रापयतम् (अत्रिम्)। &amp;lsquo;रयि नि वाजं श्रुत्यं युवस्व&amp;rsquo; (ऋ० ७।५।९)। उक्तोऽर्थः। &amp;lsquo;तस्मै शत्रून् नि स्वष्ट्रान्युवति हन्ति वृत्रम् भ्रातृव्यस्य पशून्नियुवते&amp;rsquo; (तै० सं० २।६।२।३)। नियुवते वशे करोति। &amp;lsquo;नि नो रयिं सुभोजसं युवस्व। नि वीरं गब्यमश्व्यं च राधः&amp;rsquo; (वा० सं० २७।२७)। नियुवस्व नियुहि देहि। निपूर्वो यौतिर्दानार्थ इत्युवटः। &amp;lsquo;विपो न द्युम्ना नि युवे जनानाम्&amp;rsquo; (ऋ० ८।१९।३३)। &amp;lsquo;रशनया नियूय&amp;rsquo; (ऋ० १०।७०।१०)। नियूय=नियुत्य, बद्ध्वा। &amp;lsquo;नियुवाना नियुतः स्पार्हवीरा&amp;rsquo; (ऋ० ७।९१।५)। नियुवानौ नियुवन्तौ संमिश्रयन्तौ युञ्जानौ।  युज्  युज् (युजिर् योगे)। &amp;lsquo;पाशे स बद्धो दुरिते नि युज्यताम्&amp;rsquo; (अथर्व० २।१२।२, वा० सं० ६।९)। नियुज्यतां बध्यताम्। &amp;lsquo;परिधौ पशुं नियुञ्जन्ति&amp;rsquo; (आश्व० गृ० ९।२।४)। नियुञ्जन्ति बध्नन्ति। &amp;lsquo;षट् शतानि नियुज्यन्ते पशूनां मध्यमेऽहनि&amp;rsquo; (सां० का० २ इत्यत्र गौडपादेनोद्धृतं वचनम्)। &amp;lsquo;यन्मां विधेयविषये स भवान्नियुङ्क्ते&amp;rsquo; (मालती० १।९)। नियुङ्क्तेऽधिकरोति, व्यापारयति। &amp;lsquo;असाधुदर्शी तत्र भवान् काश्यपः, य इमामाश्रमधर्मे नियुङ्क्ते&amp;rsquo; (शा० (?</description>
    </item>
    
    <item>
      <title>१२१ न्याङ् (नि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/121_nyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/121_nyA~N/</guid>
      <description>ईर्  ईर् (ईर गतौ)। &amp;lsquo;ये त्वे कामं न्येरिरे&amp;rsquo; (ऋ० ८।१९।१८)। न्येरिरे नितरां प्रेरयन्ति। &amp;lsquo;यं देवा दूतमरतिं न्येरिरे&amp;rsquo; (ऋ० ८।१९।२१)। न्येरिरे प्रेरयन्ति प्रस्थापयन्ति विसृजन्ति।  कृ  कृ (डुकृञ् करणे)। &amp;lsquo;पुनरेना निवर्तय पुनरेना न्याकुरु&amp;rsquo; (ऋ० १०।१९।२)। न्याकुरु पृष्ठतो नियच्छ।  धा  धा (डुधाञ् धारणपोषणयोः)। &amp;lsquo;यं देवासो मर्त्येष्वादधुः&amp;rsquo; (ऋ० ८।७३।२)।  धृ  धृ (धृञ् धारणे)। &amp;lsquo;न्यस्मिन्दध्र आ मनः&amp;rsquo; (ऋ० ८।१७।१३)। न्यादध्रे न्यक्षिपत् प्रासञ्जयत्।  </description>
    </item>
    
    <item>
      <title>१२२ निप्र (नि&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/122_nipra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/122_nipra/</guid>
      <description>हन्  हन् (हन हिंसागत्योः)। &amp;lsquo;जासिनिप्रहणनाटक्राथपिषां हिंसायाम्&amp;rsquo; (पा० २।३।५६)। चौरस्य निप्रहन्ति। चौरस्य प्रणिहन्ति। चौरं घातयतीत्यर्थः। नार्थः प्रनिभ्याम्।  </description>
    </item>
    
    <item>
      <title>१२३ निसु (नि&#43;सु)</title>
      <link>https://vishvAsa.github.io/sanskrit/koshaH/upasargArtha-chandrikA/123_nisu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/123_nisu/</guid>
      <description>स्वप्  स्वप् (ञिष्वप शये)। &amp;lsquo;किमस्मान्दुच्छुनायसे नि षु स्वप&amp;rsquo; (ऋ० ७।५५।४)। नीचैः सुस्वपिहीत्याह। निशब्दोऽधोऽर्थे। सुः सौष्ठवे।  </description>
    </item>
    
    <item>
      <title>१२४ अधि</title>
      <link>https://vishvAsa.github.io/sanskrit/koshaH/upasargArtha-chandrikA/124_adhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/124_adhi/</guid>
      <description>अञ्ज्  अञ्ज् (अञ्जु व्यक्तिम्रक्षणकान्तिगतिषु)। &amp;lsquo;प्रतिचीन आङ्गिरसोऽध्यक्तो नः पुरोहितः&amp;rsquo; (अथर्व० १०।१।६)। अध्यक्तः सज्जः सन्नद्धः। अध्यक्ष इति पाठान्तरम्।  अश्  अश् (अश भोजने)। &amp;lsquo;विरुद्वाध्यशनाजीर्णैस्तथैषात्यशनादपि&amp;rsquo; (का० सं० खिल० अन्तर्वत्नी० श्लो० ६७)। प्राग्भुक्तमन्नं यावन्न जीर्यति तावदशनमध्यशनम्। साजीर्णे भुज्यते यत्तु तदध्यशनमुच्यते (सुश्रुते)।  अस्  अस् (असु क्षेपे)। &amp;lsquo;तयोश्छदिरध्यस्यति&amp;rsquo; (का० श्रौ० ८।३।२३)। उपरिष्टान्न्यस्यति। छदिः क्लीबम्। पाणिनीये लिङ्गानुशासने तु छदिः स्त्रियाम् इति सूत्रम्। अन्यत्रापि वैदिके साहित्ये च्छदिः क्लीबं दृष्टम्। &amp;lsquo;सर्वो हि पुरोऽवस्थिते विषये विषयान्तरमध्यस्यति। बाह्यधर्मानात्मन्यध्यस्यति&amp;rsquo; (शङ्करः)। अध्यस्यति मिथ्याऽऽरोपयति। &amp;lsquo;शुक्तौ रजतमध्यस्तम्। ब्रह्मणि जगदध्यस्तम्।&amp;rsquo; उक्तोऽर्थः। &amp;lsquo;अतस्मिंस्तद्बुद्धिरध्यासो मिथ्याज्ञानम्। स्मृतिरूपः परत्र पूर्वदृष्टावभासोऽध्यास इति च शङ्करः&amp;rsquo; (ब्र० सू० शां० भा० १।१)। &amp;lsquo;प्रतिषिद्धांस्तथाऽऽचारान् अध्यस्यापि पुनः पुनः&amp;rsquo; (बौ० ध० ४।२।२।९)। अध्यवसाय, निश्चित्य।  आस्  आस् (आस उपवेशने)। &amp;lsquo;सप्तमे मन्त्रमध्यासीत&amp;rsquo; (कौ० अ० १।१९।१६)। मन्त्रार्थं (विविक्ते) आसीतेत्यर्थः। &amp;lsquo;अये सिंहासनमध्यास्ते वृषलः&amp;rsquo; (मुद्रा० ३)। सिंहासनमधितिष्ठतीत्यर्थः। &amp;lsquo;अध्यास्स्व चिररात्राय पितृपैतामहं पदम्&amp;rsquo; (भा० वन०)। अध्यास्स्व=अधितिष्ठ। &amp;lsquo;एवमाकुलतां यातः श्रुत्वाध्यास्यामहे वयम्&amp;rsquo; (भा० शल्य० ४३।१०)। अध्यास्यामहे निश्चेष्यामहे। &amp;lsquo;यस्मादसाविमान् विप्रानध्यास्ते प्रतिलोमजः&amp;rsquo; (भा० पु० १०।७८।२४)। विप्रापेक्षयोच्चैस्तरमासनमध्यास्ते इतीममर्थं विवक्षति पुराणकारः। &amp;lsquo;वेदा ये अध्यासते&amp;rsquo; (ऋ० १।२५।९)। अध्यासते प्रशासति तान् वरुणो वेदेत्याह। वेदा इत्यत्र सांहितिको दीर्घः। &amp;lsquo;यदध्यासितमर्हंद्भिस्तद्धि तीर्थं प्रचक्षते&amp;rsquo; (कु० ६।५६)। अध्यासितमध्युषितं सेवितम्। &amp;lsquo;धेन्वा तदध्यासितकातराक्ष्या&amp;rsquo; (रघु० २।५२)। तदध्यासिता तेन सिंहेनाध्यासिताऽऽक्रान्ताऽऽरूढा। &amp;lsquo;श्रूयते हि पुराणेपि जटिला नाम गौतमी। ऋषीनध्यासितवती सप्त धर्मभृतां वरा&amp;rsquo; (भा० आदि १९६।१४)॥ अध्यासितवती विवाहसम्बन्धेन तैः सहोषितवतीत्यर्थः। &amp;lsquo;पर्णशालामध्यास्य&amp;rsquo; (रघु० १।९५)। अध्यास्य अध्युष्येत्यर्थः। &amp;lsquo;पादुके अध्यास्य&amp;rsquo; (कथा० ३।५२)। तयोश्चरणन्यासं कृत्वा। &amp;lsquo;भगवत्या प्राश्निकपदमध्यासितव्यम्&amp;rsquo; (माल० १)। प्राश्निकासन आसितव्यम्, प्राश्निकाधिकारो ग्रहीतव्य इत्यर्थः। &amp;lsquo;द्वितीयमाश्रममध्यासितुं समयः&amp;rsquo; (विक्रम० ५) अध्यासितुं प्रवेष्टुम्।  इ  इ (इक् स्मरणे)। &amp;lsquo;यदि सुतस्य मरुतोऽधीथ&amp;rsquo; (ऋ० ७।५६।१५)। सुतस्याभिषुतस्य सोमस्य स्मरथेत्याह। &amp;lsquo;कियत् स्विदिन्द्रो अध्येति मातुः कियत् पितुः&amp;rsquo; (ऋ० ४।१७।१२)। अध्येति स्मरति। &amp;lsquo;अथ यद्यध्वर्योरन्तेवासी वा ब्रह्मचारी वैतद् यजुरधीयात्&amp;rsquo; (श० ब्रा० ५।१।५।१७)। अधीयात् विद्यात्, कण्ठगतं विजानीयात्। &amp;lsquo;स त्वमग्निं स्वर्ग्यमध्येषि मृत्यो प्रब्रूहि तं श्रद्दधानाय मह्यम्&amp;rsquo; (कठ० उ० १।१३)। अध्येषि वेत्सि। &amp;lsquo;येषामध्येति प्रवसन्&amp;rsquo; (अथर्व० ७।६२।३)। अध्येति स्मरति। येषां गृहाणाम्। &amp;lsquo;अधीतीरध्यगादयम्&amp;rsquo; (अथर्व० २।९।३)। प्रागधीतान्वेदान् स्मर्तव्यान्पदार्थान्वाऽस्मार्षीत्। &amp;lsquo;अधीयन्त्युपकाराणाम्&amp;rsquo; (भट्टि० )। उक्तोऽर्थः &amp;lsquo;यस्याश्वो मेधाय प्रोक्षितोऽध्येति&amp;rsquo; (तै० ब्रा० ३।९।१७।४)। अध्येति स्मरति। &amp;lsquo;यं वा नाध्येति&amp;rsquo; (तै० सं० २।३।१२।२) उक्तोऽर्थः।  इ  इ (इण् गतौ)। &amp;lsquo;सोऽवस्त्रतामात्मनश्च तस्याश्चाप्येकवस्त्रताम्। चिन्तयित्वाध्यगाद्राजा वस्त्रार्धस्यावकर्तनम्&amp;rsquo; (भा० वन० ६२।१६)॥ अध्यगाद् अवाधारयत्, अवास्यत्, निरचिनोत्। &amp;lsquo;विश्वामित्रोऽध्यगाद्यत्र ब्राह्मणत्वम्&amp;rsquo; (भा० ३।८३०९)। अध्यगात् प्रापत्। &amp;lsquo;शिशुरेवाध्यगात् सर्वं परं ब्रह्म सनातनम्&amp;rsquo; (भा० अनु० १२१)। अध्यगात् अवेदीत्। अज्ञासीत्, अध्यगीष्ट। &amp;lsquo;अध्यगा नैष्ठिकीं बुद्धिम् (भा० शां० २६२।३)। प्राप्तवानसीत्यर्थः।  इ  इ (इङ् अध्ययने)। &amp;lsquo;श्लोकं सोऽधीत्य पुत्रेभ्यः कृतकृत्य इवाभवत्&amp;rsquo; (हरि० १।२४।१५)। &amp;lsquo;आ चन त्वा चिकित्सामोऽधि चन त्वा नेमसि&amp;rsquo; (ऋ० ८।९१।३)। न अधीमसि=नाधीमहे। नावदध्महे, न विजानीमः, न विद्मः।  इष्  इष् (इष इच्छायाम्)। &amp;lsquo;अतस्त्वं समर्थो धर्मान्वक्तुमतोऽधिकृतः सन् अधीष्यसे ब्रूहीति&amp;rsquo; (मनु० १।२ इत्यत्र मेधातिथिः)। अधीष्यसे प्रार्थ्यसे, सत्कारपूर्वं व्यापार्यसे इत्यर्थः। &amp;lsquo;अघीच्छामो भवन्तं भवान्माणवकमुपनयेत&amp;rsquo; (पा० ३।३।१६१ सूत्रे वृत्तिः)। अधीच्छामः प्रार्थयामहे। &amp;lsquo;धीरधिषणावधूताध्येषणाः&amp;rsquo; (हर्ष० १)। अध्येषणा याच्ञा। &amp;lsquo;मासमधीष्टो मासिकोऽध्यापकः&amp;rsquo; (पा० ५।१।८० सूत्रे वृत्तिः)। मासं यावत्सत्कारपूर्वकं व्यापारित इत्यर्थः॥ &amp;lsquo;अधीष्टं सत्कारपूर्वको व्यापारः&amp;rsquo; (काशिका)। अधीष्ट इति पुंसि पाठो वृत्तौ च कौमुद्यां च। पुंस्त्वं चानुपपन्नम् इति पश्यामः। उपनयतां भवान् इमं माणवकमधीष्ट इत्यादिषूपपन्नं नाम पुंस्त्वम्।  ईक्ष्  ईक्ष् (ईक्ष दर्शने)। &amp;lsquo;कुहकचकितो लोकः सत्येप्यायमधीक्षते&amp;rsquo; (हितोप० ४।१०१)। उत्प्रेक्षत इत्यर्थः। एकाक्षरमधिकं वृत्ते।  ऊह्  ऊह् (ऊह वितर्के)। &amp;lsquo;अथोत्तरां जुहूमध्यूहति। यजमानमेवैतद् द्विषति भ्रातृव्येऽध्यूहति&amp;rsquo; (श० ब्रा० १।५।३।२०)। अध्यूहति उपरि धत्ते। &amp;lsquo;अथाङ्गारमध्यूहति&amp;rsquo; (श० ब्रा० १।२।१।९)। अङ्गारस्योपरि निदधाति। &amp;lsquo;अत्र पत्नीशिरसि कुम्बकुरीरमध्यूहते&amp;rsquo; (आप० श्रौ० १०।३।९।२१)। उपरि क्षिपतीत्यर्थः। &amp;lsquo;सं ब्रह्मणा पृच्यस्वेति वेदेन पुरोडाशे साङ्गारं भस्माध्यूहति&amp;rsquo; (आप० शौ० १।८।२५।१२)। अधिवासयतीत्यर्थ इति धूर्तस्वामी। &amp;lsquo;मेधां को अस्मिन्नध्यौहत्&amp;rsquo; (अथर्व० १०।१।१७)। अध्यौहत् आवपत्, अध्यारोपयत्। &amp;lsquo;क्षत्रभेवैतद् विश्यध्यूहति&amp;rsquo; (श० ब्रा० ३।९।३।३)। तथोपरि निधत्ते यथा विश आधारतामापद्यन्ते। तासामुपर्युच्छ्रयति। &amp;lsquo;यथा धुरमध्यूहेत्। अध्युह्य हि धुर्यं युञ्जन्ति&amp;rsquo; (श० ब्रा० १।४।४।१३)। अध्यूहेत् संवस्त्रयेत्। &amp;lsquo;तत्सलोकतायां यजमानमध्यूहति&amp;rsquo; (शां० ब्रा० ११।६)। अध्यूहति निवेशयति स्थापयति। &amp;lsquo;इदमहममुं यजमानं पशुष्वध्यूहामि&amp;rsquo; (पञ्च० ब्रा० १।२।६)। उपरि स्थापयामि। &amp;lsquo;क्षत्रमेव तद् विश्यध्यूहति। तस्मात् क्षत्रियो विश्यध्यूढः&amp;rsquo; (जै० ब्रा० २।१४०) उक्तोऽर्थः। &amp;lsquo;स ह दीक्षमाण एव ब्राह्मणतामभ्युपैति यत्कृष्णाजिनमध्यूहति&amp;rsquo; (ऐ० ब्रा० ७।२३)। अध्यूहति आच्छादयति। &amp;lsquo;यदुपर्युपरि बर्हिः प्रस्तरं हरन्ति यजमानमेव तत् प्रजास्वध्यूहन्ति&amp;rsquo; (जै० ब्रा० १।८६) अध्यूहन्ति ऊर्ध्वं कुर्वन्ति उन्नमयन्ति। &amp;lsquo;ग्राव्णः संसाद्य द्रोणकलशमध्यूहन्ति&amp;rsquo; (पञ्च० ब्रा० ६।६।१)। अध्यूहन्ति स्थापयन्ति।  कृ  कृ (डुकृञ् करणे)। &amp;lsquo;तेषां प्रायश्चित्तानि वक्ष्यन्नादित आत्मज्ञानं तदुपयोगिनश्च योगानधिकुरुते&amp;rsquo; (आप० ध० १।२२।१)। अधिकुरुते प्रस्तौति। &amp;lsquo;नैवाध्यकारिष्महि वेदवृत्ते&amp;rsquo; (भट्टि० २।३४)। वेदवृत्ते नोऽधिकारो न, अनर्हा वयं वेदवृत्तमित्याह। अस्माकं तत्रार्हन्त्यं नास्ति। अर्थी समर्थः शास्त्रेणापर्युदस्तो धिक्रियते। अधिकारवान्भवति। एतानि ब्राह्मणोऽधिकुरुते। स च वृत्तिं दर्शयतीतरेषामिति शङ्ख इति याज्ञ० १।३ मिताक्षरायाम्। एषु ब्राह्मणस्याधिकारोस्तीत्याह। &amp;lsquo;अधेः प्रसहने&amp;rsquo; (पा० १।३।३३)। तमधिचक्रे। तमभिबभूव, तेन न पराजित इति वेति वृत्तिः। &amp;lsquo;अधिचक्रे न यं हरिः&amp;rsquo; (भट्टि० ८।२०)। न प्रसेहे। महानसे तथाऽधिकुर्याः। महानसमधीक्षस्व। &amp;lsquo;अपि चैताः स्त्रियो बालाः स्वाध्यायमधिकुर्वते&amp;rsquo; (भा० वन० ३३।८२)। श्वदृतौ क्षीरम् (८१) इत्यादिश्लोकं स्त्रियो नित्यं वेदवचनवत् पठन्तीति नीलकण्ठः। &amp;lsquo;भवादृशाश्चेदधिकुर्वते रतिं निराश्रया हन्त हता मनस्विता&amp;rsquo; (कि० १।४३)। अधिकुर्वते स्वीकुर्वते। &amp;lsquo;अभिज्ञानशाकुन्तलं नाम नाटकं प्रयोगेणाधिक्रियताम्&amp;rsquo; (श० १)। प्रयोग विषयतां नीयतामित्यर्थः। &amp;lsquo;अव्यक्तोऽहः सङ्घातो दशरात्रमधिकुर्वीत&amp;rsquo; (शां० श्रौ० १६।२०।३)। &amp;lsquo;पत्रभङ्गशोषणाधिकृतश्रवणपल्लवानिलम्&amp;rsquo; (दशकु० पृ० २१०)। अधिकृतो व्यापृतः। &amp;lsquo;दृप्तविनयाधिकृतः&amp;rsquo; (रघु० ९।६२)। अधिकृतो नियुक्तः। &amp;lsquo;पाण्डवेन ह्यहं तात अश्वेष्वधिकृतः पुरा&amp;rsquo; (भा० वि० ३।६)। अधिष्ठातृत्वेन नियुक्तः। &amp;lsquo;संभावना ह्यधिकृतस्य तनोति तेजः&amp;rsquo; (कि० ६।४६)। अधिकृतस्य नियुक्तस्य कार्यनिरूढौ। तत्त्वजिज्ञासायां सम्यक् श्रद्धयाऽधिकृताधिकाराः। अधिकृतः स्वीकृतः। &amp;lsquo;प्रज्ञा तु मन्त्रेऽधिकृता न शौर्यम्&amp;rsquo; (भट्टौ १२।२२)। अधिकृता समर्था, प्रियङ्करत्वार्हा। &amp;lsquo;गुणाः प्रियत्वेऽधिकृता न संस्तवः&amp;rsquo; (कि० ४।२५)। उक्तोऽर्थः। &amp;lsquo;अहं तेऽधिकृता पत्नी&amp;rsquo; (भा० पु० १०।५५।१२)। अधिकृता स्वीकृता विधिवदूढा। &amp;lsquo;अधिकृत्य कृते ग्रन्थे&amp;rsquo; (पा० ४।३।८७)। अधिकृत्य विषयीकृत्य। &amp;lsquo;ताभ्यामुभाभ्यां संभूय प्रमदामधिकृत्य ताम्&amp;rsquo; (रा० ३।१९।१८)। अधिकृत्य निमित्तीकृत्य। अथशब्दस्याधिकारोऽर्थः। &amp;lsquo;अधिकारश्चाधिक्येन प्राधान्येनारम्भणम्&amp;rsquo; (सां० सूत्रे० १।३। विज्ञानभिक्षुः)। अथेत्ययं शब्दोऽधिकारार्थः प्रयुज्यते (भाष्यम्)। अधिकारः प्रस्तावः। &amp;lsquo;यः पौरवेण राज्ञा धर्माधिकारे नियुक्तः&amp;rsquo; (शा० १)। धर्माधिकारे धर्मावेक्षणे। &amp;lsquo;निर्णयाधिकारे ब्रवीमि&amp;rsquo; (माल० १)। निर्णायकपदे स्थितेत्यर्थः। &amp;lsquo;स्वाधिकारभूमौ वर्तिष्यते&amp;rsquo; (शा० ७)। अधिकारः प्रशासनम्। &amp;lsquo;स्वाधिकारात्प्रमत्तः&amp;rsquo; (मेघ० १)। अधिकारो नियोगः। &amp;lsquo;वत्सेऽधिकारः स्थितः&amp;rsquo; (महावीर० ४।३८)। अधिकारः स्वाम्यम्। &amp;lsquo;अधिकारः फले स्वाम्यमधिकारी च तत्प्रभुः&amp;rsquo; (सा० द०)। &amp;lsquo;महत्खलु पुरुषाधिकारं ज्योतिः&amp;rsquo; (माल० १)। पुरुषाधिकरणमित्याह। &amp;lsquo;अविरतोऽयं लोकतन्त्राधिकारः&amp;rsquo; (शा० ५)। अधिकारो नियोगः कृत्यम्। &amp;lsquo;महत्यधिकारे मम पुत्रको नियुक्तः&amp;rsquo; (माल० १)। महत्यधिकारे गुरुणि कार्ये। &amp;lsquo;निषेकादिः श्मशानान्तो मन्त्रैर्यस्योदितो विधिः। तस्य शास्त्रेऽधिकारोऽस्मिञ्ज्ञेयो नान्यस्य कस्यचित्&amp;rsquo; (मनु० २।१६)॥ अधिकारस्तदर्हता। &amp;lsquo;राघवस्तत्र तदा प्रलापाञ्शुश्राव लोकस्य समागतस्य। आत्माधिकारा विविधाश्च वाचः…&amp;rsquo; (रा० २।१७।४३)॥ आत्माधिकारा आत्मानमधिकृत्य प्रवृत्ताः। &amp;lsquo;कथा विचित्राः पृतनाधिकाराः&amp;rsquo; (भा०)। उक्तोऽर्थः। व्याकरणशास्त्रेऽधिकारो नाम विधिविशेषो यस्य विधेयार्थो वक्ष्यमाणानि विध्यन्तराणि व्याप्नोति। स च त्रेधा स्मर्यते&amp;ndash;सिंहावलोकितं चैव मण्डूकप्लुतमेव च। गङ्गाप्रवाहवच्चापि अधिकारस्त्रिधा मतः॥ रामाधिकरणाः कथाः (रा०)। रामविषयिण्यः। &amp;lsquo;स्वान् दोषान्कथयन्ति नाधिकरणे&amp;rsquo; (मृच्छ० ९।३)। अधिकरणमक्षदर्शकस्याऽऽस्थानम्। शास्त्रविभागविशेषश्चाप्यधिकरणं भवति। तच्च षडवयवात्मकम्। विषयो विशयश्चैव पूर्वपक्षस्तथोत्तरम्। निर्णयश्चेति सिद्धान्तः शास्त्रेधिकरणं स्मृतम्॥ &amp;lsquo;आधारोऽधिकरणम्&amp;rsquo; (पा १।४।४५)। &amp;lsquo;विप्रतिषिद्धं चानधिकरणवाचि&amp;rsquo; (पा० २।४।१३)। अधिकरणं द्रव्यम्। &amp;lsquo;तत्पुरुषः समानाधिकरणः कर्मधारयः&amp;rsquo; (१।२।४२)। अधिकरणं कारकम्, अभिधेयं च। &amp;lsquo;प्रत्यक्षाश्च परोक्षाश्च सर्वाधिकरणेष्वथ। वृत्तेर्भरतशार्दूल नित्यं चैवान्ववेक्षणम्&amp;rsquo; (भा० शां० ५९।६८)॥ अधिकरणेषु जनोपवेशनस्थानेषु चत्वरादिषु। &amp;lsquo;सम्प्रति निपातोदाहरणप्रसङ्गं नोपमालक्षणं वक्तुमधिकरोति&amp;rsquo; (नि० १३।१) इत्यत्र स्कन्दस्वामी। अधिकरोति प्रस्तौति, प्रारभते। &amp;lsquo;किमन्धस्याधिकारोऽस्ति रूपभेदोपलब्धिषु&amp;rsquo; (काव्यादर्शे १।८)। अधिकारः सामर्थ्यम्।  क्रम्  क्रम् (क्रमु पादविक्षेपे)। &amp;lsquo;सहस्राक्षनियोगात्स पार्थः शक्रासनं गतः। अध्यक्रामदमेयात्मा द्वितीय इव वासवः&amp;rsquo; (भा० वन० ४३।२२)। अध्यक्रामत् आरोहत्। &amp;lsquo;यो वा अग्निं चितं प्रथमः पशुरधिक्रामति&amp;rsquo; (तै० सं० ५।४।४।१६)। अधिक्रामति आरोहति।  क्षि  क्षि (क्षि निवासगत्योः)। &amp;lsquo;यस्य विक्रमणेष्वधिक्षियन्ति भुवनानि&amp;rsquo; (ऋ० १।१५४।२)। अधिक्षियन्ति अन्तर् वसन्ति। &amp;lsquo;अन्धसी अधिक्षियन्ति पूरवः&amp;rsquo; (ऋ० ७।९६।२)। अधिक्षियन्ति अधिगच्छन्ति।  क्षिप्  क्षिप् (क्षिप प्रेरणे)। &amp;lsquo;किं मां संभृतदोषैरधिक्षिपथ (शा० ५)। निन्दथेत्यर्थः। &amp;lsquo;न भे पादरजसा तुल्य इत्यधिक्षिप्तः&amp;rsquo; (माल० १) अधिक्षिप्तोऽवमानितः। &amp;lsquo;श्रीनिकेतम्… अधिक्षिपत्&amp;rsquo; (वदनारविन्दम्) (भा० पु० ३।२८।३०)। अधिक्षिपत् उपहसत्, न्यक्कुर्वत्, अधरयत्। &amp;lsquo;दोषमधिक्षिपेत्&amp;rsquo; (सुश्रुत० २।३३७।८)। अधिक्षिपेत्, अपनयेत् पराकुर्यात्। &amp;lsquo;तस्मादेतैरधिक्षिप्तः सहेतासंज्वरः सदा&amp;rsquo; (मनु० ४।१८५)। अधिक्षिप्त आक्रुष्ट उपक्रुष्टोऽवज्ञातोऽवमानितः। अधिक्षिप्तः प्रणिहित इति मेदिनी। &amp;lsquo;अधिक्षिप्तः कृष्णशकुनिना&amp;rsquo; (कौ० सू० ४४)। अधिक्षिप्तोऽधः क्षिप्तः। &amp;lsquo;भवत्यधिक्षेप इवानुशासनम्&amp;rsquo; (कि० १।२८)। अधिक्षेपोऽवज्ञा तिरस्कारः। &amp;lsquo;तीक्ष्णैरुभयतो भागैस्ततो दोषमधिक्षिपेत्&amp;rsquo; (सुश्रुत० उत्तर० १५।१२)। अधिक्षिपेत् निर्हरेत्। &amp;lsquo;परस्परकक्षीकृतपक्षाधिक्षेपदक्षो वादो वचनोपन्यासो विवादः&amp;rsquo; (स्याद्वाद० १०, हैमः)। अधिक्षेपो दूषणं निराक्रिया।  गण्  गण् (गण संख्याने)। &amp;lsquo;को वीर्याण्याधिगणयेत् सहस्रजिह्नः&amp;rsquo; (भा० पु० ५।२५।१२)। अधिगणयेद् अधिकं गणयेत्।  गम्  गम् (गम्लृ गतौ)। &amp;lsquo;अधि वा अगन्न त्वभिपत्तुं शक्नुमः&amp;rsquo; (श० ब्रा० ९।५।१।६)। अध्यगन्=अध्यगमन् प्राप्नुवन्। &amp;lsquo;गुणालयोप्यसन्मन्त्री नृपतिर्नाधिगम्यते&amp;rsquo; (पञ्चत० १।४२८)। नाधिगम्यते नाधिगम्यो भवति, अभिगम्यो न भवति, उपसर्पणीयो न भवतीत्यर्थः। &amp;lsquo;कच्चिन्मित्राणि भजते मित्रैर्वाप्यधिगम्यते&amp;rsquo; (रा० ५।३३।४३)। मित्रैः सन्निधिस्ते प्राप्यत इत्याह। &amp;lsquo;यथा खनन् खनित्रेण नरो वार्यधिगच्छति। तथा गुरुगतां विद्यां शुश्रुषुरधिगच्छति&amp;rsquo; (मनु० २।२१८)॥ अधिगच्छति विन्दति, लभते। &amp;lsquo;यत्स्वप्ने अन्नमश्नामि न प्रातरधिगम्यते&amp;rsquo; (अथर्व० २।९।३)। अधिगम्यते प्राप्यते। &amp;lsquo;अपि धन्वन्नपोधिगच्छेत्&amp;rsquo; (श० ब्रा० १४।१।१।८)। उक्तोऽर्थः। &amp;lsquo;अथ परा, यया तदक्षरमधिगम्यते&amp;rsquo; (मुं० उ०)। अधिगम्यतेऽवगम्यते। &amp;lsquo;विचिन्त्य नाधिगच्छामि गमनाय इतरस्य वा&amp;rsquo; (भा० वन० २३८।७)। नाधिगच्छामि न व्यवस्यामि नावधारयामि, न निश्चिनोमि। &amp;lsquo;वेदार्थानधिगच्छेच्च शास्त्राणि विविधानि च&amp;rsquo; (याज्ञ० १।९९)। अधिगच्छेत्, विद्यात्, विजानीयात्। &amp;lsquo;धर्मेणाधिगतो यैस्तु वेदः सपरिबृंहणः&amp;rsquo; (भ० शां० )। अधिगतोऽधीतः। &amp;lsquo;किमित्येवं पृच्छस्यनधिगतरामायण इव&amp;rsquo; (उत्तर० ६।३०)। उक्तोऽर्थः। &amp;lsquo;अधिगतमखिलसखीभिरिदं तव वपुः&amp;rsquo; (गी० गो० ११७)। अधिगतं परिगतं परिक्षिप्तं परिवेष्टितम्। &amp;lsquo;तेभ्योऽधिगन्तुं निगमान्तविद्यां वाल्मीकिपार्श्वादिह पर्यटामि&amp;rsquo; (उत्तर० २।३)। अधिगन्तुं प्रतिपत्तुम् अवगन्तुं शिक्षितुं ग्रहीतुम्। &amp;lsquo;कार्यं सप्रतिबन्धं प्रभुरधिगन्तुं सहायवानेव&amp;rsquo; (माल० १।९)। अधिगन्तुं प्राप्तुम्, निर्वर्तयितुम्। &amp;lsquo;श्रेयांसि सर्वाण्यधिजग्मुषस्ते&amp;rsquo; (रघु० ५।३४)। प्राप्तवत इत्यर्थः। &amp;lsquo;न च कश्चिदप्यनधिगमनीयो नामास्त्यापदाम्&amp;rsquo; (पञ्चत०)। अनधिगमनीयोऽनुपगन्तव्यः, अनासाद्यः। &amp;lsquo;येनाक्षरसमाम्नायमधिगम्य महेश्वरात्&amp;rsquo; (पा० शिक्षा)। &amp;lsquo;काम्यो हि वेदाधिगमः&amp;rsquo; (मनु० २।२)। वेदाधिगमो वेदस्वीकरणं वेदाध्यायः। &amp;lsquo;दुरधिगमः परभागः&amp;rsquo; (पञ्चत० ५।३४)। दुराप इत्यर्थः। परभागः प्रकर्षः।  गुप्  गुप् (गुपू रक्षणे)। &amp;lsquo;ब्रह्माधिगुप्तः&amp;rsquo; (आश्व० गृ० २।४)। ब्रह्मणा कृतरक्षः, ब्रह्मणा विहितावेक्षः।  चर्  चर् (चर गतिभक्षणयोः)। &amp;lsquo;अधि यदपां स्नुभिश्चराव&amp;rsquo; (ऋ० ७।८८।३)। अधिरुपर्यर्थे। उपरिष्टाच्चलेवेत्यर्थः। &amp;lsquo;स्वधिचरणो त इयमस्तु यामुपरिष्टादधिचरसि&amp;rsquo; (शा० ब्रा० १।९।१।८)। उक्तोऽर्थः। अनर्थकोऽधिः। तदर्थस्योपरिष्टादित्यनेनोक्तत्वात्। &amp;lsquo;असौ मे मुख्यो भार्यां स्नुषां भगिनीं दुहितरं वाऽधिचरति&amp;rsquo; (कौ० अ० ११।१।४५)। बलात्स्वीकृत्योपभुङ्क्त इत्यर्थः। &amp;lsquo;परिगृहीतां दासीमाहितिकां वा संरुद्धिकामधिचरतः पूर्वः साहसदण्डः&amp;rsquo; (कौ० अ० ४।९।२३)। अधिचरतो गच्छतः प्रकुर्वाणस्य।  जन्  जन् (जनी प्रादुर्भावे)। &amp;lsquo;यं दन्तमधिजायते नाडी तं दन्तमुद्धरेत्&amp;rsquo; (सुश्रुते)। दन्तमधिजायते दन्तस्योपरि जायते। &amp;lsquo;ब्राह्मणो जायमानो हि पृथिव्यामधिजायते&amp;rsquo; (मनु० १।९९)। अधिको जायते, सर्व-लोकस्योपरि भवतीति मेधातिथिः। &amp;lsquo;अङ्गादङ्गात्संभवसि हृदयादधिजायसे&amp;rsquo; (पा० गृ०)। &amp;lsquo;आत्मनो वा एतमधिजनयति&amp;rsquo; (श० ब्रा० ७।४।१।१)। अधिजनयति समुत्पादयति। &amp;lsquo;मातुरग्रेऽधिजननं द्वितीयं मौञ्जिबन्धने&amp;rsquo; (मनु० २।१६९)। अधिजननं जननं जनिः।  ज्ञा  ज्ञा (ज्ञा अवबोधने)। &amp;lsquo;आशङ्के नाधिजाने त्वं यतस्तूर्णमुपागतः&amp;rsquo; (रा० ३।३१।३८)। नाधिजाने न निश्चिनोमि।  तन्  तन् (तनु विस्तारे)। &amp;lsquo;अथ धनुरधितनोति&amp;rsquo; (श० ब्रा० ५।३।५।२७)। सज्यं कृत्वा कर्षतीत्यर्थः। &amp;lsquo;हेमच्छन्नैरधिततान&amp;rsquo; (गजान्) (रा० ५।१२।३३)। अधिततान आववार आच्छादयामास।  दिव्  दिव् (दिवु क्रीडाविजिगीषाद्युतिस्तुतिमोदमदस्वप्नकान्तिगतिषु)। अधिदेवनम्। अधि उपरि दीव्यते यत्र, चूतफलकम्।  द्रु  द्रु (द्रु गतौ)। &amp;lsquo;वृषा योषामधि द्रवति&amp;rsquo; (श० ब्रा० १।७।२।१२, ३।८।५।७) आरोहतीत्यर्थः।  धा  धा (डुधाञ् धारणपोषणयोः)। &amp;lsquo;प्रवाच्यं तद् वृषणा कृतं वां नार्षदाय श्रवो अध्यधत्तम्&amp;rsquo; (ऋ० १।११७।८)। अध्यधत्तम् अधिकं दत्तवन्तावित्यर्थः। &amp;lsquo;चरुमधिदधाति&amp;rsquo; (कौ० सू० २।७)। अधिश्रयतीत्यर्थः। &amp;lsquo;अधि द्वयोरदधा उक्थ्ये वचः&amp;rsquo; (ऋ० १।८३।३)। अध्यदधाः=अददाः। व्यतारीः। प्रादिक्षः। &amp;lsquo;विश्वा अधि श्रियो दधे&amp;rsquo; (ऋ० २।८।५)। अधिदधे आत्मनि दधार, स्वतन्वामाविर्भावयामास। &amp;lsquo;दिवे दिवे अधि नामा दधाना&amp;rsquo; (ऋ० १।१२३।४)। अधिदधाना अधिकं दधाना परिगृह्णाना। &amp;lsquo;पाप्माऽधिधीयमाना&amp;rsquo; (ब्रह्मगवी) (अथर्व० १२।५।३०)। अधिधीयमानाऽऽक्रम्यमाणा। &amp;lsquo;अधि श्रवांसि धेहि नस्तनूषु&amp;rsquo; (ऋ० ३।१९।५)। अधिः सप्तम्यर्थानुवादी।  धृ  धृ (धृञ् धारणे)। &amp;lsquo;इहैवाग्ने अधि धारया रयिम्&amp;rsquo; (वा० सं० २७।४)। अधिधारय अधिकं धेहि। &amp;lsquo;अहं सप्त स्रवतो धारयं वृषा द्रविन्त्वः पृथिव्यां सीरा अधि&amp;rsquo; (ऋ० १०।४९।९)। अध्यधारयमध्यकरवं स्वायत्ता अकरवम्। सायणस्त्वधिशब्दं सप्तम्यर्थानुवादीति मन्यते। पृथिव्यामधीत्येवं योजयति।  नम्  नम् (णम प्रह्वत्वे शब्दे च)। &amp;lsquo;भूषन्न योधि बभ्रूषु नम्नते&amp;rsquo; (ऋ० १।१४०।६)। अधिनम्नते=अधिनन्नमीति उपरि निर्भरं नमति, नम्रो भवति।  नह्  नह् (णह बन्धने)। &amp;lsquo;उपानदधिनहन०&amp;rsquo; (नि० २।१।११ इत्यत्र दुर्गः)। अधिनहनमुपरिनहनम्।  नी  नी (णीञ् प्रापणे)। &amp;lsquo;मा नः पथः पित्र्यादधि दूरं नैष्ट&amp;rsquo; (ऋ० ८।३०।३)। मा दूरमपगमयत, मा स्म दूरमवक्षिपतेत्याह। &amp;lsquo;यदस्य मन्युरधिनीयमानः शृणाति वीळु रुजति स्थिराणि&amp;rsquo; (ऋ० १०।८९।६)। अधिनीयमानो वृद्धिमुपनीयमानः।  नृत्  नृत् (नृती गात्रविक्षेपे)। &amp;lsquo;ग्रावा त्वैषोऽधि नृत्यतु&amp;rsquo; (अथर्व० १०।९।२)। अन्यामुद्दिश्य वचनम्।  ब्रू  ब्रू (ब्रूञ् व्यक्तायां वाचि)। &amp;lsquo;भूमिरधि ब्रवीतु मे&amp;rsquo; (अथर्व० १२।१।५९)। अधिब्रवीतु पक्षपातेन ब्रवीतु। अधिवचनं प्रशंसावचनं भवति। &amp;lsquo;रक्षा च नो अधि च ब्रूहि देव&amp;rsquo; (ऋ० १।३५।११)। &amp;lsquo;यद् ब्राह्मणायाध्याहाऽऽत्मने तदाह&amp;rsquo; (तै० सं० २।५।११।९)। &amp;lsquo;अधिब्रूहि मा&amp;rsquo; (अथर्व० ८।२।७)। पक्षपातेन वचनमधिवचनम्। मदीयोऽयमिति वदेति सायणः। &amp;lsquo;ते नोधिब्रूत&amp;rsquo; (अथर्व० ३।२६।१)। उक्तोऽर्थः। &amp;lsquo;सोऽस्मभ्यमधिब्रवतु&amp;rsquo; (अथर्व० १।१६।१) &amp;lsquo;कस्तोकाय क इभायोत रायेऽधि ब्रवत् तन्वे को जनाय&amp;rsquo; (ऋ० १।८४।१७)। उक्तोऽर्थः। &amp;lsquo;यद् ब्राह्मणश्च चाब्राह्मणश्च प्रश्नमेयातां ब्राह्मणायाधि ब्रूयात्&amp;rsquo; (तै० सं० २।५११।९)। अनन्तरोदित एवार्थः। &amp;lsquo;धिगस्तु क्षत्तारमधिब्रुवाणः&amp;rsquo; (भा० सभा० ६७।१)। अधिकं निर्मर्यादं ब्रुवाणः। इति शब्दोऽध्याहार्यः। इति ब्रुवाण इति पाठान्तरम्।  बाध्  बाध् (बाधृ विलोडने)। &amp;lsquo;न चैकः स (विदुरः) समर्थोऽस्मान्पाण्डवार्थेऽधिबाधितुम्&amp;rsquo; (भा० आदि० १४२।२२)। अधिबाधितुम् उपपीडयितुं कदर्थयितुं विप्रकर्तुम्।  भू  भू (सत्तायाम्)। &amp;lsquo;स यत्कुमारं जन्मनोऽग्रेऽधिभावयति&amp;rsquo; (ऐ० उ० २।१)। अधिरानन्तर्यमाह। भावयति संस्करोति।  भ्रंश्  भ्रंश् (भ्रंशु अधःपतने)। &amp;lsquo;विशस्त्वा सर्वा वाञ्छन्तु मा त्वद्राष्ट्रमधि भ्रशत्&amp;rsquo; (अथर्व० ६।८७।१, वा० सं० १२।१)। माऽधिभ्रशत् माऽवपप्तत्, मा नशत्।  मिह्  मिह् (मिह सेचने)। &amp;lsquo;स्त्रियं दासीमधिमेहयतां पूर्वः साहसदण्डः&amp;rsquo; (कौ० अ० २।३६।४१)। अधिमेहयतामधिचरतामनार्यं व्यवहरताम् मैथुन्यमाचरताम्।  मन्थ्  मन्थ् (मन्थ विलोडने)। &amp;lsquo;उत्पाट्यत इवात्यर्थं नेत्रं निर्मथ्यते तथा। शिरसोऽर्धं तु तं विद्यादधिमन्थं स्वलक्षणैः&amp;rsquo; (सुश्रुते)॥  यत्  यत् (यती प्रयत्ने)। &amp;lsquo;वक्षस्सु रुक्माँ अधि येतरे शुभे&amp;rsquo; (ऋ० १।१६४।४)। अधिशब्दः सप्तम्यर्थानुवादी। येतिरे रचयामासुः, न्यासुः।  यम्  यम् (यम उपरमे)। &amp;lsquo;या वः शर्म शशमानाय सन्ति दाशुषे यच्छताधि&amp;rsquo; (ऋ० १।८५।१२)। अधियच्छत विस्तारयत। &amp;lsquo;देवेषु मे अधि कामा अयंसत&amp;rsquo; (ऋ० १०।६४।२)। अध्ययंसत उद्यताः।  या  या (या प्रापणे)। &amp;lsquo;कुतोऽधियास्यसि क्रूर निहतस्तेन पत्त्रिभिः&amp;rsquo; (भट्टि० ८।९०)। केन प्रकारेण निःसरिष्यसीत्यर्थः।  युज्  युज् (युजिर् योगे)। &amp;lsquo;भवतादधि युक्ता त्वम्&amp;rsquo; (भट्टि० २०।१३)। अधियोगो ज्योतिषप्रसिद्धो यात्रिकशुभयोगः। योगे क्षेममथाधियोगगमने क्षेमं रिपूणां वध इति मुहूर्त्तचिन्तामणिः।  रक्ष्  रक्ष् (रक्ष पालने)। &amp;lsquo;त्रैलोक्यं योधिरक्षति&amp;rsquo; (हरि० १५८११)। अधिस्ठाता सन्गोपायतीत्यर्थः।  रुह्  रुह् (रुह बीजजन्मनि)। &amp;lsquo;पुत्रो मातरं स्वसारं चाधिरोहति&amp;rsquo; (ऐ० ब्रा० ७।१३)। मैथुनायारोहतीत्यर्थः। &amp;lsquo;अधिरोहन्ति यं नित्यं पिशाचाः पुरुषं प्रति&amp;rsquo; (भा० वन० २३०।५२)। &amp;lsquo;पादाहतं यदुत्थाय मूर्धानमधिरोहति&amp;rsquo; (शिशु० २।४६)। अधिरोहति उपरिगच्छति। &amp;lsquo;पुराऽधिरूढः शयनं महाधनम्&amp;rsquo; (कि० १।३८)। शयनमधिरूढः अधिशयानः इत्यर्थः। &amp;lsquo;कार्मुकं च बलिनाधिरोपितम्&amp;rsquo; (रघु० ११।८१)। अधिरोपितमारोपितज्यम्। &amp;lsquo;उदारक इति प्रीतलोकाधिरोपितापरश्लाघ्यनामनि&amp;rsquo; (दशकु० ५०)। अधिरोपितं हितम्, कृतम्। &amp;lsquo;प्रतिज्ञां चाधिरोहस्व&amp;rsquo; (भा० शां० ५९।१०६)। समये स्थिरो भवेत्याह।  वच्  वच् (वच परिभाषणे)। &amp;lsquo;अधि वोचा नु सुन्वते&amp;rsquo; (ऋ० १।१३२।१)। पक्षपातेन ब्रूहि। &amp;lsquo;विश्वाहेन्द्रो अधिवक्ता नो अस्तु&amp;rsquo; (ऋ० १।१०२।११)। &amp;lsquo;अध्यवोचदधिवक्ता प्रथमो दैव्यो भिषक्&amp;rsquo; (वा० सं० १६।५) उक्तोऽर्थः। &amp;lsquo;नमस्ते अधिवाकाय परावाकाय ते नमः&amp;rsquo; (अथर्व० ६।१३।२)। अधिवाकाय अधिवचनं पक्षपातेन वचनं कुर्वते। &amp;lsquo;तमिद्धनेषु हितेष्वधिवाकाय हवन्ते&amp;rsquo; (ऋ० ८।१६।५)। अधिवाकाय पक्षपातेन वचनाय। &amp;lsquo;तस्माच्छवोऽध्युच्यते&amp;rsquo; (अथर्व० ११।८।३४)। अधिरर्थे नान्तरं करोति। उच्यत इत्येवार्थः।  वद्  वद् (वद व्यक्तायां वाचि)। &amp;lsquo;इमामगृभ्णन् रशनामृतस्येत्यधिवदति&amp;rsquo; (तै० ब्रा० ३।८।३।२)। &amp;lsquo;तत्रा न इन्द्रावरुणाधि वोचतम्&amp;rsquo; (ऋ० ७।८३।२)। अस्मत्पक्षपातवचनौ भवतमित्याह।  वप्  वप् (डुवप बीजसन्ताने। बीजसन्तानं क्षेत्रे विकिरणं गर्भाधानं च)। &amp;lsquo;अथ हविरधिवपति&amp;rsquo; (श० ब्रा० १।२।१।१८)। अधिवपति अधिप्रक्षिपति। &amp;lsquo;अग्नये जुष्टमधिवपामि&amp;rsquo; (आप० श्रौ० १।६।२१।५)। उक्तोऽर्थः। &amp;lsquo;अधि च वपते&amp;rsquo; (दृषदि तण्डुलान्) (तै० सं० १।६।९)। अधिवपते निधत्ते।  वस्  वस् (वस आच्छादने)। &amp;lsquo;तार्प्ये च कृत्त्यधीवासे चाश्वं संज्ञपयन्ति&amp;rsquo; (तै० ब्रा० ३।९।२०।१)। अधीवास उपरितन आच्छादनपटः।  वस्  वस् (वस निवासे)। &amp;lsquo;गिरिमधिवसेस्तत्र विश्रामहेतोः&amp;rsquo; (मेघ० २५)। गिरौ वसेस्तिष्ठेः। &amp;lsquo;बाल्यात्परामिव दशां मदनोऽध्युवास&amp;rsquo; (रघु० ५।६३)। परस्यां दशायामुवासेत्यर्थः। &amp;lsquo;उदितेऽनुदिते चैव समयाध्युषिते तथा। सर्वथा वर्तते यज्ञ इतीयं वैदिकी श्रुतिः&amp;rsquo; (मनु० २।५)॥ सूर्यनक्षत्रवर्जितः कालः समयाध्युषितशब्देनोच्यत इति कुल्लूकः। &amp;lsquo;उवाच राजन्सङ्ग्रामेऽध्युषिते पर्युपस्थिते&amp;rsquo; (भा० कर्ण० ३६।४)। अध्युषिते प्रातः काले। &amp;lsquo;तस्यापि स एव गिरिरधिवासः&amp;rsquo; (काद० १३७)। अधिवासो वसतिः। &amp;lsquo;वसन्ति मन्नियोगेन अधिवासं च राक्षसाः&amp;rsquo; (रा० ३।३६।४)। अधिवासः संवसथः। यागारम्भादर्वाङ् पूर्त्तेः संस्कारोऽप्यधिवास उच्यते। अधिवासः प्रायोपवेशनमप्याह। तच्च कस्य चिद् गृहस्य पुरस्तात् तावद्भवति यावत्स प्रार्थितार्थवितरणविरोधं न परिहरति। जन्मभूरप्यधिवास उच्यते। तथा च भारते प्रयोगः&amp;ndash;जातिश्रेण्यधिवासानां कुलधर्मांश्च सर्वतः। वर्जयन्ति ये धर्मं तेषां धर्मो न विद्यते (शां० ३६।१९)॥ &amp;lsquo;अथैनावधिवासेन सम्प्रोर्णुवन्ति&amp;rsquo; (श० ब्रा० १३।५।२।२)। अधिवास उपरिष्टादाच्छादनक्षमं वासः, बृहतिका प्रावरणं वा। &amp;lsquo;अधीवासेन प्रच्छादयति स्वर्गे लोक इति&amp;rsquo; (का० श्रौ० २०।६।१४)। उक्तोऽर्थः। &amp;lsquo;स दीर्घकालाध्युषितं पूर्ववैरमनुस्मरन्&amp;rsquo; (भा० द्रोण० १७६।४)। (वैरं) दीर्घकालाध्युषितं चिरोषितं चिरन्तनम्। यमनुशय इत्याहुः।  वह्  वह् (वह प्रापणे)। &amp;lsquo;अध्युह्य धुरं युञ्जन्ति&amp;rsquo; (श० ब्रा० १।४।४।१३)। &amp;lsquo;तस्मादृच्यध्यूढं साम गीयते&amp;rsquo; (छा० उ० १।६।१)। अध्यूढमधिगतमुपरिभावेन स्थितम्। कृतसापत्निकाऽध्यूढाधिविन्ना (अमरः)। &amp;lsquo;अध्यूढायाश्च यद् दुःखं साक्षिभिर्विहितस्य च&amp;rsquo; (भा० सभा० ६८।८३)। उक्तोऽर्थः। अध्यूढ इति शिवनामस्वन्यतमम्। अनूढाया आपन्नसत्त्वाया यदपत्यं तदप्यध्यूढशब्दवाच्यं भवति। तथा च भारते प्रयोगः&amp;ndash;तथा दत्तकृतौ पुत्रावध्यूढस्तथाऽपरः (अनु० ४९।४)। &amp;lsquo;इदमपीतरद् वक्ष एतस्मादेवः ध्यूढं काये&amp;rsquo; (नि० ४।१६।१)। अध्यूढमुपश्लेषितमिति दुर्गः।  वास्  वास् (वास उपसेवायाम्)। &amp;lsquo;तद्वनं सर्वं स्वगन्धेनाध्यवासयत्&amp;rsquo; (भा० पु० १०।६५।१९)। सौरभ्ययुक्तमकरोत्। &amp;lsquo;तस्मै पर्णमयं दिव्यं दिव्यपुष्पाधिवासितम्&amp;rsquo; (भा० शां० १७०।८)। उक्तोऽर्थः। &amp;lsquo;मन्दारपुष्पैरधिवासितायाम्&amp;rsquo; (विक्रम० ४।६४)। &amp;lsquo;अधिवास्यात्मनात्मानं विधिदृष्टेन कर्मणा&amp;rsquo; (हरि० ५९९४)। &amp;lsquo;संस्कारो गन्धमाल्याद्यैर्यः स्यात्तदधिवासनम् इत्यमरः।&amp;rsquo;  विद्  विद् (विद्लृ लाभे)। &amp;lsquo;कीर्तिं श्रिया प्रणयिनीं लब्धयाधिविवेद सः&amp;rsquo; (राज० ५।१३५)। जीवन्त्यामूढपूर्वायां स्त्रियां द्वितीयस्या वेदनमधिवेदनं भवति। अधिवेत्ता पुरुषो भवति, तत्र प्रथमा। द्वितीयायां करणे तृतीया प्रयुज्यते पूर्वस्यां तु द्वितीयेति प्रतिष्ठितो व्यवहारः। कालिदासस्त्व् इमं व्यवहारमन्यथयति। तदस्य निरङ्कुशत्वमात्रं न व्यवहारविकल्पः&amp;ndash;अधिविविदुरमात्यैराहृतास्तस्य यूनः। &amp;lsquo;प्रथमपरिगृहीते श्रीभुवौ राजकन्याः&amp;rsquo; (रघु० १८। ५२)॥ अत्र द्वितीयपरिग्रहभूतानां राजकन्यानाम् अधिवेदनक्रियायां कर्तृत्वं प्रथमान्तत्वं च व्यवहारं भनक्ति। इत्थम्भूतप्रयोगे धात्वर्थासङ्गतिश्चाभिव्यक्तेति व्यक्तम्। प्रियवादिनीं मधुरभाषिणीं यस्त्यजति अधिविन्दति (याज्ञ० १।७६ मिताक्षरायाम्)। &amp;lsquo;अधिविन्ना तु या नारी निर्गच्छेद्रुषिता गृहात्&amp;rsquo; (मनु० ९।८३)। अधिविन्ना कृताधिवेदना। &amp;lsquo;बन्ध्याऽष्टमेऽधिवेत्तव्या&amp;rsquo; (मनु० ९।८१)। उक्तोऽर्थः।  वृज्  वृज् (वृजी वर्जने)। &amp;lsquo;अधिवृणक्त्येवैष पुरोडाशम्&amp;rsquo; (श० ब्रा० १।२।२।४)। अधिवृणक्ति अग्नावधिश्रयति।  वृत्  वृत् (वृतु वर्तने)। &amp;lsquo;त्रीण्युलूखलान्यधि वर्तयति द्वे दृषदौ&amp;rsquo; (भा० श्रौ० ६।१६।८)। अधिवर्तयति निदधाति, रचयति प्रयुनक्ति।  शी  शी (शीङ् स्वप्ने)। &amp;lsquo;लङ्कावनं सिंहसमोऽधिशेते&amp;rsquo; (भट्टि० १०।३६)। लङ्कावने शेत इत्यर्थः। &amp;lsquo;अथाधिशिश्ये प्रयतः प्रदोषे रथम्&amp;rsquo; (रघु० ५।२८)। उपविवेशेत्यर्थः। &amp;lsquo;या (आहुतयः) हुता अधिशेरते किं ताभिर्जयति&amp;rsquo; (श० ब्रा० १४।६।१।१०)। अधिशेरते नीचैस्तिष्ठन्ति। &amp;lsquo;वचसि यमधिशय्य स्यन्दते वाचकश्रीः&amp;rsquo; (का० सू० वृ० १।२।२१ इत्यत्रोद्धृतः श्लोकः)।  श्रि  श्रि (श्रिञ् सेवायाम्)। &amp;lsquo;ऋचा कुम्भीमध्यग्नौ श्रयामि&amp;rsquo; (अथर्व० ९।४।५)। अधिश्रयामि उपरि स्थापयामि। इहाधिपूर्वःश्रयातेरकर्मको यथाऽन्यत्र। &amp;lsquo;य एवैतेऽङ्गारा निरूढा येष्व धिश्रयिष्यन्भवति&amp;rsquo; (श० ब्रा० १२।४।२।३)। उक्तोऽर्थः। &amp;lsquo;विलोचने बिभ्रदधिश्रितश्रिणी&amp;rsquo; (शिशु० १।२४)। इहाधिरधिकः, नार्थं पुष्यति। &amp;lsquo;चरुमग्नावधिश्रित्य तण्डुलानावपति&amp;rsquo; ( )। &amp;lsquo;अधिश्रित्य समिद्धेऽग्नौ बदराणि यशस्विनी&amp;rsquo; (भा० शल्य० ४१।४८)। &amp;lsquo;अधिश्रयणावश्रयणान्तादिपूर्वापरीभूतो व्यापारकलापः पाकादिशब्दवाच्यः&amp;rsquo; (सा० द० २)। &amp;lsquo;अश्मन्तमुद्धानमधिश्रयणी चुल्लिरन्तिका&amp;rsquo; (अमरः)। अधिश्रयणीति श्रीञ् पाके इत्यस्मात्करणे ल्युड् इति तु स्वामी। &amp;lsquo;आलोकयामास हरिर्महीधरानधिश्रयन्तीर्गजताः परःशताः&amp;rsquo; (शिशु० १२।५०)। अधिश्रयन्तीर् आरोहन्तीः। &amp;lsquo;पथि व्रजन्त्यः करिणीरधिश्रिताः&amp;rsquo; (पारिजात० ९।१४)। अधिश्रिता आरूढाः। &amp;lsquo;तत्रेदं विश्वं भुवनमधिश्रितम्&amp;rsquo; (काठक० १८।१)। अधिश्रितमर्पितं स्थितम्।  स्कन्द्  स्कन्द् (स्कन्दिर् गतिशोषणयोः)। &amp;lsquo;अधिस्कन्द वीरयस्व गर्भमाधेहि योन्याम्&amp;rsquo; (अथर्व० ५।२५।८)। अधिस्कन्द आरोह। &amp;lsquo;गौर्यत्राधिष्कन्ना न्यमेहत्&amp;rsquo; (तै० सं० २।२।८)। न्यमेहत् बहुतरं मूत्रयति। अधिष्कन्ना सन्धिनी, वृषभारूढा। &amp;lsquo;पिता यत् स्वां दुहितरमधिष्कन्&amp;rsquo; (ऋ० १०।६१।७)।  स्था  स्था (ष्ठा गतिनिवृत्तौ)। &amp;lsquo;स कस्माद् भीमसेन त्वं राजानमधितिष्ठसि&amp;rsquo; (भा० शल्य० ५९।२०) अधितिष्ठसि आक्रामसि, पादमुपरि निधत्से। &amp;lsquo;अर्धासनं गोत्रभिदोऽधितष्ठौ&amp;rsquo; (रघु० ६।७३)। आसनार्ध उपविवेशेत्यर्थः। &amp;lsquo;अध्यतिष्ठदङ्गुष्ठेन शतं समाः&amp;rsquo; (भा०)। अध्यतिष्ठत् ऊर्ध्वमतिष्ठत्। &amp;lsquo;आश्रमबहिर्वृक्षमूलमधितिष्ठति&amp;rsquo; (उत्तर० ४)। अधितिष्ठति उपतिष्ठति, समीपे तिष्ठति। &amp;lsquo;भुजङ्गपिहितद्वारं पातालमधितिष्ठति&amp;rsquo; (रघु० २।८०)। अधितिष्ठति उपवसति अधिवसति। &amp;lsquo;माऽधिष्ठा निर्जनं वनम्&amp;rsquo; (भट्टि० ८।७९)। वने मा स्था इत्यर्थः। &amp;lsquo;त्वमधिष्ठास्यसि द्विषः&amp;rsquo; (भट्टि० १६।४०)। अधिष्ठास्यसि विजेष्यसे, प्रसहिष्यसे। &amp;lsquo;स सदा फलशालिनीं क्रियां शरदं लोक इवाधितिष्ठति&amp;rsquo; (कि० २।३१)। अधितिष्ठति अधिगच्छति, विन्दति। &amp;lsquo;अधितिष्ठेन्न केशांस्तु न भस्मास्थिकपालिकाः&amp;rsquo; (मनु० ४।७८)। अधितिष्ठेत् अधिरोहेत्, केशादिषु पदं न्यस्येत्। मा ते पादः कण्टकमधिष्ठात्। (इति वयम्)। कण्टके मा पप्तदित्यर्थः। &amp;lsquo;दानं हि भूताभयदक्षिणायाः सर्वाणि दानान्यधितिष्ठतीह&amp;rsquo; (भा० शां० २४५।२६)। अधितिष्ठति अतिक्रामति, अतिशेते। मूर्धनि वर्तत इत्यर्थः। &amp;lsquo;दनुकबन्धाधिष्ठितो दण्डकारण्यभागः&amp;rsquo; (उत्तर०)। अधिष्ठितोऽधिकारे स्थापितः। &amp;lsquo;लोकेशाधिष्ठितो राजा&amp;rsquo; (मनु० ५।९७), लोकपालाधिष्ठातृक इत्यर्थः। &amp;lsquo;दन्तान्तरधिष्ठितम्&amp;rsquo; (मनु० ५।१४१)। दन्तावकाशस्थितमन्नावयवादि। &amp;lsquo;वीरलोकमधिष्ठितस्तातः&amp;rsquo; (महावीर० ५)। अधिष्ठितो गतः। &amp;lsquo;आर्यारुन्धतीवसिष्ठाधिष्ठितेषु रघुकुलकदम्बेषु&amp;rsquo; (उत्तर० १)। अधिष्ठितेषु पर्यवेक्षितेषु। &amp;lsquo;प्रनष्टाधिगतं द्रव्यं तिष्ठेद्युक्तैरधिष्ठितम्&amp;rsquo; (मनु० ८।३४)। अधिष्ठितं कृतप्रतिजागरम्, सम्यग्रक्षितम्। &amp;lsquo;स्वामिनाऽधिष्ठितः श्वापि&amp;rsquo; (हितोप० ३।१२९)। अधिष्ठितः कृतसाचिव्यः। &amp;lsquo;मूषकाधिष्ठितं तमवलोक्य&amp;rsquo; (पञ्चत० २)। मूषकस्योपरिस्थितम्, मूषकारूढम्। &amp;lsquo;अनेनाधिष्ठितानां कामिनीनाम्&amp;rsquo; (काद० २३६)। अनेन मन्मथेनाविष्टानामित्यर्थः। &amp;lsquo;कामाधिष्ठितचेतसा&amp;rsquo; (हितोप० १)। उक्तोऽर्थः। तेनास्यावासोऽधिष्ठितः। अधिकृतः= स्ववशः कृत इत्यर्थः। &amp;lsquo;केनचिद् यक्षेणाधिष्ठिता&amp;rsquo; (दशकु०)। अधिष्ठिताऽऽविष्टा, उपहता। &amp;lsquo;महाराजदशरथस्य दारानधिष्ठाय वसिष्ठः प्राप्तः&amp;rsquo; (उत्तर० ४)। अधिष्ठाय तेषामधिष्ठाता भूत्वा, पुरःसरः सन्। &amp;lsquo;प्रकृतिं स्वामधिष्ठाय संभवामि युगे युगे&amp;rsquo; (गीता० ४।६)। अधिष्ठाय संनियम्य। &amp;lsquo;हनुमांश्चाप्यधिष्ठाता&amp;rsquo; (रा० ५।६३।२२)। अधिष्ठाता पर्यवेक्षकः, अध्यक्षः। &amp;lsquo;सर्वेन्द्रियाधिष्ठाता&amp;rsquo; (भाषा० )। वशयिता। &amp;lsquo;इन्द्रियाणि मनो बुद्धिरस्याधिष्ठानमुच्यते&amp;rsquo; (गीता० ३।४०)। अधिष्ठानमाश्रयः प्रदेशः। &amp;lsquo;सर्वाविनयाधिष्ठानतां गच्छन्ति&amp;rsquo; (काद० १०६)। अधिष्ठानतामास्पदताम्। &amp;lsquo;अधिष्ठानवती लक्ष्मीः परायणवती मतिः&amp;rsquo; (भा० आदि० २२२।६)। अधिष्ठानवती दृढास्पदा बद्धमूला। परायणवती परां काष्ठां गता। &amp;lsquo;अधिष्ठानं मनश्चासीत् परिरथ्या सरस्वती&amp;rsquo; (भा० कर्ण० ३४।३४)। अधिष्ठानं चक्रम्। कस्मिंश्चिदधिष्ठाने। निवासस्थाने ग्रामनगरादौ। &amp;lsquo;साधिष्ठानानि सर्वशः&amp;rsquo; (रा० ६।७५।१९)। अधिष्ठानं शयनीयम्। पर्यङ्कः। &amp;lsquo;निरस्तो मर्को मन्थिनोऽधिष्ठानमसि&amp;rsquo; (वा० सं० ७।१८)। अधिष्ठानमधिकरणम्। &amp;lsquo;अमित्राणामधिष्ठानाद् वधाद् दुर्योधनस्य च। भीम दिष्ट्या पृथिव्यां ते प्रथितं सुमहद् यशः&amp;rsquo; (भा० शल्य० ६१।१४)॥ अधिष्ठानात् अभिभवात्, परिभवात्, बाधात्। &amp;lsquo;यथेहाश्वैर्युक्तो रथः सारथिनाऽधिष्ठितः प्रवर्तते तथाऽऽत्माधिष्ठानाच्छरीरम्&amp;rsquo; (गौडपादः)। अधिष्ठानं वशीकारः। &amp;lsquo;तस्माद् बाह्यमधिष्ठानं कृत्वा कार्ये चतुर्विधे&amp;rsquo; (कौ० अ० १।१०)। अधिष्ठानं प्रलोभनीयोऽर्थः। &amp;lsquo;परे च निरधिष्ठानाः साधिष्ठानाश्च यद् वयम्&amp;rsquo; (रा० ५।८२।१२)। निरधिष्ठाना निश्चितदर्शनवर्जिताः। &amp;lsquo;यो मे वितरसि प्राणान् अधिष्ठानं च&amp;rsquo; (नै० २६।२७)। अधिष्ठानमुच्चैः पदम्, महदास्पदम्। &amp;lsquo;समर्थस्त्वमिमं जेतुमधिष्ठानपराक्रमैः&amp;rsquo; (रा० ४।१४।३०)। अधिष्ठानमधिकाराद् भ्रंशनम्। बलमित्येके। &amp;lsquo;स सर्वभयनिर्मुक्तः सम्भवानधितिष्ठति&amp;rsquo; (भा० अनु० ६४।११)।  </description>
    </item>
    
    <item>
      <title>१२५ अध्यव (अधि&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/125_adhyava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/125_adhyava/</guid>
      <description>सो  सो (षो अन्तकर्मणि)। &amp;lsquo;किमध्यवस्यन्ति गुरवः&amp;rsquo; (वेणी १)। किं कर्तुं निश्चिन्वन्तीत्याह। &amp;lsquo;मा साहसमध्यवस्यः&amp;rsquo; (दशकु० १२३)। मा साहसं कर्तुमुद्युक्थाः। साहसं मा व्यवसासीरित्यर्थः। &amp;lsquo;नेदवसितानध्यवस्यानीति&amp;rsquo; (श० ब्रा० ७।१।१)। अवस्थितानामुपरि वसानीत्याह। &amp;lsquo;अथारणी पाणौ कृत्वा शालामध्यवस्यति&amp;rsquo; (श० ब्रा० ३।१।१।११)। अध्यवस्यति जुषते। &amp;lsquo;कथमिदानीं दुर्जनवचनादेवमध्यवसितमार्येण&amp;rsquo; (उत्तर० १)। अध्यवसितमवधारितं निश्चितम्। &amp;lsquo;भर्तुः संनाहसदृशः शूरोऽध्यवसितः सुतः&amp;rsquo; (बृ० श्लो० सं० ५।६५)। अध्यवसित उद्युक्तः। &amp;lsquo;ग्रामेणाध्यवसिते (श्मशाने) क्षेत्रेण वा नानध्यायः&amp;rsquo; (आप० ध० १।३।९।७)। ग्रामतया स्वीकृत इति हरदत्तः। ग्रामेण निगीर्णे इति तु वयम्। &amp;lsquo;व्रतं दुष्करमध्यवसितम्&amp;rsquo; (हितोप० १)। व्यवसितं परिगृहीतम्। &amp;lsquo;अध्यवसायो बुद्धिः&amp;rsquo; (सां० त० कौ०)। संभावनं क्रियासु योग्यताध्यवसाय इति बोपदेवः। अध्यवसाय उत्प्रेक्षणम्। &amp;lsquo;न। स्वल्पमप्यध्यवसायभीरोः करोति विज्ञाननिधिर्गुणं हि&amp;rsquo; (हितोप० १)। अध्यवसाय उद्योगो यत्नः साहसम्। &amp;lsquo;बुद्धिरध्यवसानाय साक्षी क्षेत्रज्ञ उच्यते&amp;rsquo; (भा० शां० २८५।१७)। अध्यवसानाय व्यवसायार्थाय, निश्चयाय। &amp;lsquo;संभावनं क्रियासु योग्यताऽध्यवसानं शक्तिश्रद्धानम्&amp;rsquo; (३।३।?</description>
    </item>
    
    <item>
      <title>१२६ अध्याङ् (अधि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/126_adhyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/126_adhyA~N/</guid>
      <description>क्रम्  क्रम् (क्रमु पादविक्षेपे)। &amp;lsquo;अध्याक्रान्ता वसतिरमुनाप्याश्रमे सर्वभोग्ये&amp;rsquo; (शा० २।१४)। अध्याक्रान्ताऽङ्गीकृता। &amp;lsquo;अध्याक्रम्य पशूंश्चापि घ्नन्ति वै भक्षयन्ति च&amp;rsquo; (भा० वन० १३८२७)। अध्याक्रम्य उपरि पतित्वा।  चर्  चर् (चर गतिभक्षणयोः)। &amp;lsquo;शय्यासनेऽध्याचरिते श्रेयसा न समाविशेत्&amp;rsquo; (मनु० २।११९)। अध्याचरिते श्रेयसा विद्याधिकेनान्येन सह साधारण्येन गुरुणा स्वीकृते शय्यासनेपि नोपविशेत् इत्युक्तं भवति। शय्या चासनं चेति शय्यासनम्। समाहारद्वन्द्वः।  धा  धा (डुधाञ् धारणपोषणयोः)। &amp;lsquo;अंसौ को अस्य तद् देवः कुसिन्धे अध्यादधौ&amp;rsquo; (अथर्व० १०।२५)। अध्यादधौ अध्याहितवान्। अध्यारोपितवान्। &amp;lsquo;ग्रीवासु मुखमध्याहितम्&amp;rsquo; (ऐ० ब्रा० १।२५,३।४१)। &amp;lsquo;स्कम्भेऽध्यृतमाहितम्&amp;rsquo; (अथर्व० १०।७।२९)। &amp;lsquo;अध्याहितकलां यस्य कालशक्तिमुपाश्रिताः&amp;rsquo; (वा० प० १।२)। अध्याहिता आरोपिता अध्यस्ताः।  भू  भू (भू सत्तायाम्)। &amp;lsquo;प्राड्विवाकमध्याभवेत्&amp;rsquo; (गौ० ध० २।४।२७)। अधिरुपरिभाव ऐश्वर्ये वा। आङागमने। प्राड्विवाकमुपर्यासीनमधः स्थितश्चिरं वा गुणभूतः सन्नागच्छेत्कार्यार्थीति हरदत्तो मिताक्षरायाम्।  रुह्  रुह् (रुह बीजजन्मनि)। &amp;lsquo;वसुधा विष्णुपदं द्वितीयमध्यारुरोहेव रजश्छलेन&amp;rsquo; (रघु० १६।२८)। अध्यारुरोह आरुरोह आरूढवती। &amp;lsquo;बुद्धिहीनोप्युच्छ्रितोपि भूभृत् परै रध्यारुह्यमाणमात्मनं न चेतयते&amp;rsquo; (दशकु० १५४)। अध्यारुह्यमाणः परवान् क्रियमाणः परवत्तां नीयमानः। &amp;lsquo;दोषानपि गुणपक्षमध्यारोपयद्भिः&amp;rsquo; (काद० १०८)। मिथ्या गुणरूपतां प्रापयद्भिः। &amp;lsquo;ततोऽध्यारूढानां पदमसुजनद्वेषजननम्&amp;rsquo; (मुद्रा० ५।१२)। अध्यारूढानामुच्चैरधिकारं गतानाम्। &amp;lsquo;आयुधपरिग्रहं यावदध्यारूढो दुर्योगः&amp;rsquo; (उत्तर० ६)। अध्यारूढो वृद्धिं गतः। &amp;lsquo;अध्यारुढा खारी द्रोणेन&amp;rsquo; (पा० ५।२।७३ सूत्रे वृत्तौ)। खारी द्रोणान्न्यूनेत्यर्थः। &amp;lsquo;वस्तुन्यवस्तुत्वारोपोऽध्यारोपः&amp;rsquo; (वे० सा०)। &amp;lsquo;अधिकार्थवचनम् अध्यारोपितार्थवचनम्&amp;rsquo; (पा० २।१।३३ सूत्रवृत्तौ)। असन्नेव बुद्ध्या समारोपितो योऽर्थस्तस्य वचनम्।  वप्  वप् (डुवप बीजसन्ताने)। &amp;lsquo;अनेकस्यैकत्राध्यावापः समाहारः&amp;rsquo; (स्वामी)। अध्यावापः कृतवापं क्षेत्रम्। अधिकरणे घञ्।  वस्  वस् (वस निवासे)। &amp;lsquo;यथा हि शून्यां पथिकः सभामध्यावसेत्&amp;rsquo; (रा० १।७०।२)। आवसेत्। अनर्थकोऽधिः। &amp;lsquo;गार्हस्थ्यमध्यावसते यथावत्&amp;rsquo; (भा० शां० ६१।१६)। अध्याङोरेकतरेणैवार्थसमर्पणादपरोऽपार्थः। &amp;lsquo;अध्यावसत्ततोऽयोध्यामयोध्यां द्विषतां प्रभुः&amp;rsquo; (भा० वन० १४८।१५)। &amp;lsquo;यथा रामां भुवं कश्चिदध्यावसति पुण्यकृत्&amp;rsquo; (तन्त्रवा० १।३।३)। अधिवसत्येवार्थः। नार्थ आङा।  वह्  वह् (वह प्रापणे)। &amp;lsquo;यत्पुनर्लभते नारी नीयमाना तु पैतृकात्। अध्यावाहनिकं नाम स्त्रीधनं परिकीर्तितम्॥&amp;rsquo; निगदव्याख्यातम्।  शी  शी (शीङ् स्वप्ने)। &amp;lsquo;अध्याशयो वा स्फुटपुण्डरीकं पुराधिराजं तदलञ्चकार&amp;rsquo; (बुद्ध० १।९)। अध्याशयः कर्णिका।  हृ  हृ (हृञ् हरणे)। &amp;lsquo;अपूर्णस्य वाक्यार्थस्यापेक्षितैः पदैः पूरणमध्याहारः। असतो दोषस्याध्याहारोऽभिशापः।&amp;rsquo; अध्याहारस्तर्क ऊह इत्यमरः।  </description>
    </item>
    
    <item>
      <title>१२७ अध्युप (अधि&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/127_adhyupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/127_adhyupa/</guid>
      <description>विश्  विश् (विश प्रवेशने)। &amp;lsquo;विष्टरमास्तीर्याध्युपविशेत्&amp;rsquo; (गो० गृ० ४।१०।४)। उपर्यासीतेत्यर्थः।  </description>
    </item>
    
    <item>
      <title>१२८ अधिनि</title>
      <link>https://vishvAsa.github.io/sanskrit/koshaH/upasargArtha-chandrikA/128_adhini/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/128_adhini/</guid>
      <description>धा  धा (डुधाञ् धारणपोषणयोः)। &amp;lsquo;अथ छदिरधिनिदधाति&amp;rsquo; (श० ब्रा० ३।६।१।२२)। छदिः कुथां कटं वा। आस्तृणातीत्याह। &amp;lsquo;द्वयोर्ह्येतत् तृतीयं छदिरधिनिधीयते&amp;rsquo; (श० ब्रा० ३।५।३।९)। &amp;lsquo;कुरीरमस्य शीर्षण्यधिनिदध्मसि&amp;rsquo; (अथर्व० ६।१३८।२)। नीचैर्न्यस्याम इत्याह। &amp;lsquo;अस्मे सोम श्रियमधिनेधेहि&amp;rsquo; (ऋ० १।४३।७)। अधिकं देहीत्यर्थः। &amp;lsquo;प्रजां त्वष्टरधिनिधेह्यस्मै&amp;rsquo; (अथर्व० २।२९।२)। उक्तोऽर्थः। &amp;lsquo;तानधिनिधाय परिचार्यं चरेत्&amp;rsquo; (पञ्च० ब्रा० १३।४।१७)। अधिनिधाय रथमारोप्य।  </description>
    </item>
    
    <item>
      <title>१२९ अधिनिर्</title>
      <link>https://vishvAsa.github.io/sanskrit/koshaH/upasargArtha-chandrikA/129_adhinir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/129_adhinir/</guid>
      <description>वद्  वद् (वद व्यक्तायां वाचि)। &amp;lsquo;यज्जिह्वया वदति तदुरसोऽधिनिर्वदति&amp;rsquo; (तै० सं० ६।३।१०)। ऊर्ध्वं निष्कास्य वदतीत्यर्थः।  </description>
    </item>
    
    <item>
      <title>१३० अधिवि</title>
      <link>https://vishvAsa.github.io/sanskrit/koshaH/upasargArtha-chandrikA/130_adhivi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/130_adhivi/</guid>
      <description>क्रम्  क्रम् (क्रमु पादविक्षेपे)। &amp;lsquo;देव विष्ण उर्वद्यास्मिन्यज्ञे यजमानायाधिविक्रमस्व&amp;rsquo; (का० श्रौ० २३।३।१)। दीर्घेण क्रमेण निष्क्रामेत्याह।  धा  धा (डुधाञ् धारणपोषणयोः)। &amp;lsquo;चित्ते ह्यस्मिन् होत्रा अधिविधीयन्ते&amp;rsquo; (श० ब्रा० ६।३।१।१६)। अधविधीयन्ते विभागशो नियुज्यन्ते। &amp;lsquo;एतदधिविधाय&amp;rsquo; (तै० उ० १।७)। अनर्थकोऽधिः। विधायेत्येवार्थः।  श्रि  श्रि (श्रिञ् सेवायाम्)। &amp;lsquo;तृतीये नाके अधिविश्रयस्व&amp;rsquo; (अथर्व० ९।५।८)। सुप्रतिष्ठितो भवेत्यर्थः।  </description>
    </item>
    
    <item>
      <title>१३१ अपि</title>
      <link>https://vishvAsa.github.io/sanskrit/koshaH/upasargArtha-chandrikA/131_api/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/131_api/</guid>
      <description>अस्  अस् (अस भुवि)। &amp;lsquo;अप्सरास्वपि गन्धर्व आसीत्&amp;rsquo; (अथर्व० २।२।३)। अप्यासीत् अन्तरासीत्। &amp;lsquo;सर्वा ता ते अपि देवेष्वस्तु&amp;rsquo; (ऋ० १।१६२।८)। अप्यस्तु भागोऽस्तु। सर्वस्मिन्नुक्तेऽर्थे भागी स्या इत्यर्थः। &amp;lsquo;अस्मे स (रयिः) इन्द्रावरुणाव् अपिष्यात्&amp;rsquo; (ऋ० १।६०।६)। उक्तोऽर्थः। &amp;lsquo;युष्मे देवा अपि ष्मसि युध्यन्त इव वर्मसु&amp;rsquo; (ऋ० ८।४७।८)। अपि ष्मसि=अपिष्याम=युष्माकं ने??ष्ठिनः स्याम, अत्यन्तं निजाः स्यामेत्याह।  इ  इ (इण् गतौ)। &amp;lsquo;यदाप उच्छुष्यन्ति वायुमेवापियन्ति&amp;rsquo; (छां० उ० ४।३।२)। अपियन्ति समाविशन्ति। &amp;lsquo;तं यथा समुद्रं स्रोत्या एवं सर्वे यज्ञक्रतवोऽपियन्ति&amp;rsquo; (ऐ० ब्रा० ३।३९)। अपियन्ति अन्तर्भवन्ति। &amp;lsquo;तदन्तकोप्येति विनाशकाले&amp;rsquo; (भा० उ० ४४।२९)। तद् ब्रह्म (द्वितीयान्तम्)। अन्तकः कालः। अप्येति लीयते ब्रह्मणि। &amp;lsquo;उशिक् त्वं देव सोमाग्नेः प्रियं पाथोऽपीहि&amp;rsquo; (श० ब्रा० ११।५।९।१२)। प्रियमन्तं प्रविशेत्याह। &amp;lsquo;स्वां योनिमपीतन&amp;rsquo; (अथर्व० १०।५।२३)। स्वस्यां योनौ लीयध्वम् इत्याह। &amp;lsquo;पञ्च नद्यः सरस्वतीमपियन्ति सस्रोतसः&amp;rsquo; (वा० सं० ३४।११)। तत्र लीना भवन्ति, तादात्म्यमापद्यन्त इत्यर्थः। दृषद्वती शतद्रूश्चन्द्रभागा विपाशेरावतीत्यादिकाः पञ्च नद्यः। &amp;lsquo;या काश्चेष्टयस्ताः सर्वा अग्निष्टोममपियन्ति&amp;rsquo; (ऐ० ब्रा० ३।४०)। अग्निष्टोमेऽन्तर्भवन्तीत्याह। &amp;lsquo;यदा सूर्योऽस्तमेति वायुमेवाप्येति&amp;rsquo; (छां० उ० ४।३।१)। उक्तोऽर्थः। &amp;lsquo;स एवं विद्वांश्छन्दोमयो देवतामयो ब्रह्ममयोऽमृतमयः सम्भूय देवता अप्येति&amp;rsquo; (ऐ० ब्रा० २।४०)। अप्येति प्राप्नोति। &amp;lsquo;वृषेव वाजी शिशुमतीरपीत्या&amp;rsquo; (ऋ० २।४३।२)। अपीत्य, अभिगत्य, अन्तः प्रविश्य। सांहितिको दीर्घः। &amp;lsquo;य एतद् विदुरमृतास्ते भवन्त्यथेतरे दुःखमेवापियन्ति&amp;rsquo; (बृ० उ० ४।४।१४)। अपियन्ति प्राप्नुवन्ति निगच्छन्ति। &amp;lsquo;शुचयः शुचिमपि यन्ति लोकम्&amp;rsquo; (अथर्व० ४।३४।२)। उक्तोऽर्थः। &amp;lsquo;अश्वो न देवाँ अप्येति यज्ञियः&amp;rsquo; (ऋ० ९।७१।६)। अप्येति अभिगच्छति। &amp;lsquo;मा शिश्नदेवा अपि गु र्ऋतं नः&amp;rsquo; (ऋ० ६।२२।५) माऽपिगुः=माऽऽगमन्, मोपगमन्, मा निविक्षन्त। अपिराङर्थ उपार्थे वा। &amp;lsquo;आगादुदगादयं जीवानां व्रातमप्यगात्&amp;rsquo; (अथर्व० २।९।२)। जीवानां व्रातेन समुदयेन मिश्रोऽभूदित्यर्थः। &amp;lsquo;वशा पर्जन्यपत्नी देवाँ अप्येति ब्रह्मणा&amp;rsquo; (अथवं० १०।१०।६)। अप्येति प्राप्नोति। &amp;lsquo;जरामृत्युं पुनरेवापियन्ति&amp;rsquo; (मुण्ड० १।२।७)। &amp;lsquo;मा त्वा तपत् प्रिय आत्माऽपियन्तम्&amp;rsquo; (ऋ० १।१६२।२०)। अपियन्तं लोकान्तरं प्रयन्तं म्रियमाणमित्यर्थः। &amp;lsquo;स्वमपीतो भवति तस्मादेनं स्वपितीत्याचक्षते&amp;rsquo; (छां० उ० ६।७।१)। स्वमपीत आत्मनैकीभूत इत्याह। &amp;lsquo;लोकानपीतान् ददृशे स्वदेहे&amp;rsquo; (भा० पु० ३।८।१०)। अपीतान् लीनान् लयं गतान्। &amp;lsquo;एवं ह्येते तदापीता भवन्ति&amp;rsquo; (श० ब्रा० १०।५।२।१५)। अपीताः समाविष्टाः। &amp;lsquo;प्रभवाप्ययौ हि&amp;rsquo; (ब्र० सू० )। अप्ययो लयः, प्रलयः। &amp;lsquo;अपीतौ तद्वत्प्रसङ्गादसमञ्जसम्&amp;rsquo; (ब्र० सू० २।१।८)। अपीतिः=अप्ययः। &amp;lsquo;ब्रह्मैव सन्ब्रह्माप्येति&amp;rsquo; (बृह० उ० ४।४।६)। ब्रह्माप्येति ब्रह्माभिसंविशति, ब्रह्मणि लीयते। &amp;lsquo;अथा पितॄन् सुविदत्रानपीतन&amp;rsquo; (तै० सं० १।८।५)। अपीतन=अपि इतन=अपीत=अनुप्राप्नुत, एकी भवत इति भट्टभास्करः। &amp;lsquo;वृषेव वाजी शिशुमतीरपीत्या&amp;rsquo; (ऋ० २।४३।२)। अपीत्य व्यवायार्थमुपगम्य। सांहितिको दीर्घः।  इष्  इष् (इष गतौ)। &amp;lsquo;अस्य व्रतेष्वपि सोम इष्यते&amp;rsquo; (ऋ० ९।६९।१)। अपीष्यतेऽन्विष्यते, मृग्यते, तत्प्राप्तौ प्रयत्यते।  ईक्ष्  ईक्ष् (ईक्ष दर्शने)। &amp;lsquo;दीर्घकालमपीक्षेत निहन्यादेव शात्रवान्&amp;rsquo; (भा० शां० १०३।१८)। अपीक्षेत प्रतीक्षेत।  ऊह्  ऊह् (ऊह वितर्के)। &amp;lsquo;मोघं वा देवाँ अप्यूहे&amp;rsquo; (ऋ० ७।१०४।१४)। अप्यूहे अवजगाम अवागमम्। लिट्युत्तमैकवचने रूपम्। अमन्त्र इति पर्युदासादामभावः। वर्णाकारप्रतिध्वाननेत्रगात्रविकारतः। &amp;lsquo;अप्यूहन्ति मनस्तज्ज्ञाः&amp;rsquo; (हितोप० ३।३३)। अप्यूहन्ति उन्नयन्ति। तर्कयन्ति।  कृत्  कृत् (कृती छेदने)। &amp;lsquo;इदमहं रक्षसो ग्रीवा अपिकृन्तामि&amp;rsquo; (वै० सं० १।२।५)। अपिकृन्तामि अपकृन्तामि। &amp;lsquo;वागपि गच्छतु&amp;rsquo; (अथर्व० २।१२।८)। अपिगच्छतु अप्येतु।  गम्  गम् (गम्लृ गतौ)। &amp;lsquo;अपि पन्थामगन्महि स्वस्तिगामनेहसम्&amp;rsquo; (ऋ० ६।५१।१६)। अप्यगन्महि आतिष्ठेम। &amp;lsquo;असुं वागपि गच्छतु&amp;rsquo; (अथर्व० २।१२।८)। अपिगच्छतु अप्येतु।  ग्रह्  ग्रह् (ग्रह उपादाने)। &amp;lsquo;कुणपगन्धान्नापि गृह्णीत सोमस्य हैष राज्ञो गन्धः&amp;rsquo; (श० ब्रा० ४।१।३।८)। नासिकां हस्तेन नापिदधीतेत्यर्थः। &amp;lsquo;यदि स्मयेतापि गृह्यस्मयेत&amp;rsquo; (आप० ध० १।२।७।७) अपिगृह्य मुखं हस्तेनापिधाय। &amp;lsquo;कर्णावपिगृह्य निनदमिव नदथुरिवाग्नेरिव ज्वलत उपशृणोति&amp;rsquo; (छां० उ० ३।१३।७)। &amp;lsquo;प्राणो ह वै हिङ्कारस्तस्मादपिगृह्य नासिके न हिङ्कर्तुं शक्नोति&amp;rsquo; (श० ब्रा० १।४।१।२)। उक्तोऽर्थः।  दृभ्  दृभ् (दृभी ग्रन्थे)। &amp;lsquo;परेत्ययममुं लोकं पिदृभ्मः&amp;rsquo; (शां० ब्रा० २।९)। अपिदृभ्मः=अपिदृभामः, दृढमाशंसामहे।  दो  दो (दो अवखण्डने)। &amp;lsquo;भिनद्मि मुष्कावपि द्यामि शेपः&amp;rsquo; (अथर्व० ४।३७।७)। अपिद्यामि अवद्यामि विशसामि।  धा  धा (डुधाञ् धारणपोषणयोः)। &amp;lsquo;वैश्वानरस्य दंष्ट्रयोरग्नेरपिदधामि तम्&amp;rsquo; (अथर्व० ४।३६।२)। अपिदधामि प्रक्षिपामि प्रास्यामि। &amp;lsquo;तांस्ते अग्ने पिदधाम्यास्ये&amp;rsquo; (वा० सं० ११।८०)। उक्तोऽर्थः। &amp;lsquo;तस्मा एतदन्नाद्यमपिदधाति यथा कुमाराय वा जाताय वत्साय वा स्तनमपिदध्यात्&amp;rsquo; (श० ब्रा० २।२।१।१)। अपिदध्यात् मुखे निदधीत। तस्मै दद्यात्। &amp;lsquo;अश्मना बिलमप्यधाम्&amp;rsquo; (अथर्व० ७।३३।२)। आच्छादयमित्यर्थः। &amp;lsquo;धनेनाधर्मलब्धेन यच्छिद्रमपिधीयते&amp;rsquo; (भा० उ० ३५।७०)। संव्रियत इत्यर्थः। &amp;lsquo;क्रव्यादो वृष्ट्वापि धत्स्वासन्&amp;rsquo; (अथर्व० ८।३।२)। आसन् आसनि आस्य ओष्ठाभ्यामाच्छादयेत्युक्तं भवति। &amp;lsquo;चक्षूंष्यपिधध्वं वो विधास्ये क्षेममञ्जसा&amp;rsquo; (भा० पु० १०।३०।२२)। अपिधध्वं संवृणुध्वं निमीलयध्वम्। &amp;lsquo;सर्वाण्येवापिधीयन्ते पदजातानि कौञ्जरे&amp;rsquo; (भा० अनु० ११४।६)। आच्छाद्यन्ते। सर्वे पादा हस्तिपादे निमग्ना इति सुभाषितार्थ एवात्रानूदितः। अयमेवार्थः (शां० २४५।१८) इत्यत्राप्युक्तः। अथो अप्येवैनं दध्यात्। &amp;lsquo;अमुष्य त्वा प्राणमपिदधामीति&amp;rsquo; (श० ब्रा० ४।१।१।१८)। अपिदध्यात् अवपीडयेद् हस्तेनेत्याह। &amp;lsquo;मृत्यव आत्मानमपिदध्यात्&amp;rsquo; (श० ब्रा० १३।३।५।२)। अपिदध्याद् अर्पयेत्। &amp;lsquo;रुद्राय पशूनपिदध्यात्&amp;rsquo; (तै० ब्रा० १।१।५।९)। उक्तोऽर्थः। &amp;lsquo;जातायैवास्मा अन्नमपिदधाति&amp;rsquo; (तै० सं० ५।३।४।१)। उक्तपूर्व एवार्थः। &amp;lsquo;तुच्छेनाभ्वपिहितं यदासीत्&amp;rsquo; (ऋ० १०।१२९।३)। अपिहितमावृतम्। &amp;lsquo;अपिहितपाणिः&amp;rsquo; (शां० गृ० ४।२।१२)। बद्धमुष्टिरित्यर्थः। &amp;lsquo;ध्वजेन पिहिताः सर्वा दिशो न प्रतिभान्ति मे&amp;rsquo; (भा० वि० ४६।१८)। आच्छादिता इत्यर्थः। &amp;lsquo;आनुडहेन चर्मणापिहितः&amp;rsquo; (बाणः) (लाट्या० श्रौ० ४।१।१)। अपिहितः परिवृतः परिहितः। &amp;lsquo;अर्थो गिरामपिहितः विहितश्च किञ्चित्। सत्यं चकास्ति मरहट्टवघूस्तनाभः॥&amp;rsquo; (सुभाषितम्)। अपहितोऽसंवृतः। पिहितः संवृतः। &amp;lsquo;शङ्कापिहितचारित्रः&amp;rsquo; (बौ० ध० १।५।१४।८)। शङ्कोपरुद्धानुष्ठान इत्यर्थः। &amp;lsquo;ऋच एव हि प्रायेणातितरामपिहितार्थाः&amp;rsquo; (नि० ७।१।१ इत्यत्र दुर्गः)। अपिहितार्थाः संवृतार्थाः। &amp;lsquo;जातरूपेणापिधाप्य&amp;rsquo; (कौ० सू० १३।२६)। पिधानं कारयित्वा। &amp;lsquo;अमृतापिधानमसि&amp;rsquo; (तै० आ० १०।३५।२)। अपिधानमाच्छादनम्। &amp;lsquo;नैकजलदच्छत्रापिधानं जगत्&amp;rsquo; (मृच्छ० ५।२४)। उक्तोऽर्थः। &amp;lsquo;उत्तरेणापिधान्याम्&amp;rsquo; (आप० ध० २।४।?</description>
    </item>
    
    <item>
      <title>१३२ अप्यति (अपि&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/132_apyati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/132_apyati/</guid>
      <description>अर्ज्  अर्ज् (अर्ज षर्ज अर्जने)। &amp;lsquo;यज्ञ एतद्यमप्यत्यर्जन्ति&amp;rsquo; (ऐ० ब्रा० ७।६)। अप्यत्यर्जन्ति संयुञ्जन्ति।  </description>
    </item>
    
    <item>
      <title>१३३ अपिपरि</title>
      <link>https://vishvAsa.github.io/sanskrit/koshaH/upasargArtha-chandrikA/133_apipari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/133_apipari/</guid>
      <description>क्लिश्  क्लिश् (क्लिशू विबाधने)। &amp;lsquo;अपि चापिपरिक्लिष्टं चिराद् दारैः समागतम्। आत्मकार्यगरीयस्त्वाद् वक्तुं नेच्छामि वानरम्&amp;rsquo; (रा० ४।२८।६१)। अपिपर्योरेकतरः शक्यः परिहर्तुम्, अन्यतरेण विवक्षितार्थस्य समर्पणात्।  </description>
    </item>
    
    <item>
      <title>१३४ अति</title>
      <link>https://vishvAsa.github.io/sanskrit/koshaH/upasargArtha-chandrikA/134_ati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/134_ati/</guid>
      <description>अर्ज्  अर्ज् (अर्ज षर्ज अर्जने, अर्ज प्रतियत्ने)। &amp;lsquo;स्वस्ति हैनमत्यर्जन्ति स्वर्गं लोकर्माभ&amp;rsquo; (ऐ० ब्रा० १।११)। अत्यर्जन्ति गमयन्ति प्रापयन्ति। अतिः सौष्ठव इति षड्गुरु०। अतिशब्दः क्षिप्रार्थ इति गोविन्दस्वामी। &amp;lsquo;अति नोर्जस्याकाशं नः कुर्विति&amp;rsquo; ( )। अवकाशं नः प्रापयेत्याह।  अर्ह्  अर्ह् (अर्ह पूजायाम्)। &amp;lsquo;बृहस्पते अति यदर्यो अर्हति&amp;rsquo; (तै० सं० १।८।२२।२)। अत्यर्हति=अतिक्रम्यार्हति।  अश्  अश् (अश भोजने)। &amp;lsquo;अहं पतीन्नातिशये नात्यश्ने नातिभूषये&amp;rsquo; (भा० वन० २३३।३८) नात्यश्ने=नात्यश्नामि नातिक्रम्याश्नामीत्याह। यावन्मे पतयो भुक्ता भवन्ति तावदेव भुञ्जे, न ततः प्राग् इति भावः। &amp;lsquo;यद्यु अश्नाति देवानत्यश्नाति&amp;rsquo; (श० ब्रा० १।१।१।९)। उक्तोऽर्थः।  अस्  अस् (अस भूवि)। &amp;lsquo;श्रिया समानाँ अति सर्वान्त्स्याम&amp;rsquo; (अथर्व० ११।१।१२)। अतिष्याम अभिभवेमेत्यर्थः।  अस्  अस् (असु क्षेपणे)। &amp;lsquo;बहुभिश्चैकमत्यस्यन्नेकेन च बहूञ्जनान्। विनिर्योक्ष्याम्यहं बाणान्नृवाजिगजमर्मसु&amp;rsquo; (रा० २।२३।३७)॥ अत्यस्यन् पराभावयन्, पराणुदन्। &amp;lsquo;तुहिनात्यस्तः&amp;rsquo; (पा० २।१।२४ सूत्रवृत्तौ)। हिममतिक्रमित इत्यर्थः। &amp;lsquo;द्व्यहात्यासं गाः पाययति&amp;rsquo; (पा० ३।४।५७ सूत्रे वृत्तौ)। अत्यसनेनातिक्रमणेन गवां पानक्रियां विच्छिनत्ति। अद्य पाययित्वा द्व्यहमतिक्रम्य पुनः पाययतीत्यर्थः।  आप्  आप् (आप्लृ व्याप्तौ)। &amp;lsquo;राद्धिः प्राप्तिः समाप्तिर्व्याप्तिर्मह एधतुः। अत्याप्तिरुच्छिष्टे&amp;rsquo; (अथर्व० ११।७।२२)। अतिक्रान्ताऽऽप्तिरत्याप्तिः।  इ  इ (इण् गतौ)। &amp;lsquo;अत्येति रजनी या तु सा न प्रतिनिवर्तते&amp;rsquo; (रा० २।१०५।१९)। अत्येति अतिक्रामति विगच्छति। एतद्रुद्रावसं तेन परो मूजवतोऽतीहि (वा० सं० ३।६१)। अतीहि अतिक्राम। अवसं भोजनम्। &amp;lsquo;अवश्यकरणीये च मा त्वां कालोऽत्यगादयम्&amp;rsquo; (भा० आदि० १५९।१६)। अकृतार्थं त्वा मातिक्रमीत्, मा हासीत्। &amp;lsquo;अत्यन्याँ अगां नान्याँ उपागाम्&amp;rsquo; (वा० सं० ५।४२)। अत्यगां पर्यहार्षमुपैक्षिषि। &amp;lsquo;अत्यगान्मायां देवानाम्&amp;rsquo; (भा० पु० ९।२०।२७)। आत्मानं देवानां मायायाः पर्यहार्षीत्, अरक्षीदित्यर्थः। &amp;lsquo;प्राप्तकालमिदं मन्ये मा त्वं दुर्योधनात्यगाः&amp;rsquo; (भा० उ० १२५।२६)। मातिहासीरित्यर्थः। &amp;lsquo;न चैनमत्यगाद् वह्निर्वेलामिव महोदधिः&amp;rsquo; (भा० सभा० ३१।५३)। एनं सहदेवं (सैन्यस्याभिमुखे स्थितम्) अतिक्रम्य सैन्यं न ददाहेत्यर्थ इति नील०। &amp;lsquo;एवं मे वसतो राजन्नेष कालोऽत्यगाद् दिवि&amp;rsquo; (अर्जुन० ४।६२)। अत्यगात् अत्यक्रमीत्, व्यगात्। &amp;lsquo;नात्येति कालो यज्ञस्य यथाऽयं मम राघव&amp;rsquo; (रा० १।१९।१८)। नात्येति नातिक्रामति, नातियाति। &amp;lsquo;अथ या अष्टाविष्टका अतियन्ति&amp;rsquo; (श० ब्रा० ८।५।३।७)। अतिरिक्ता भवन्तीत्याह। &amp;lsquo;नदं न भिन्नममुया शयानं मनो रुहाणा अति यन्त्यापः&amp;rsquo; (ऋ० १।३२।८)। अतियन्ति उपरि प्लवन्ते। &amp;lsquo;अतीयात्सागरो वेलां न प्रतिज्ञामह पितः&amp;rsquo; (रा० २।११२।१८)। अतीयात् अतिलङ्घेत। वेलां मर्यादां भिन्द्यादित्यर्थः। &amp;lsquo;केनात्यगाद्राजा व्याधिना&amp;rsquo; (रा० २।७२।२९)। अत्यगात् अमृत, मृतिमापत्। &amp;lsquo;मा मे वाङ् नाभिमतिगाः&amp;rsquo; (का० श्रौ० ९।१२।४)। &amp;lsquo;सुपर्ण इव वेगेन पक्षिराडत्यगाच्चमूम्&amp;rsquo; (भा० द्रोण० १२८।१०)। अत्यगात् अतिक्रम्यागात्। &amp;lsquo;स्थातव्यं ते नयनविषयं यावदत्येति भानुः&amp;rsquo; (मेघ० ३६)। नयनगोचरतां नातिक्रामतीत्यर्थः। &amp;lsquo;स हि देवोऽत्यगात् देवांस्तपसा विक्रमेण च&amp;rsquo; (भा० सौ० ६।३४)। अत्यगात् अत्यशेत। &amp;lsquo;तद्धि (अग्निहोत्रम्) पवित्रं नात्येति&amp;rsquo; (भा० श्रौ० ६।८।१८)। पवित्रं नक्तकः। अग्निहोत्रपयो नक्तकान्न बहिः स्रवतीत्यर्थः। &amp;lsquo;अद्वारेण च नातीयाद् ग्राम वा वेश्म वा वृतम्&amp;rsquo; (मनु० ४।७३)। नातीयात् न प्रविशेत्। &amp;lsquo;असन्निवृत्त्यै तदतीतमेव (शा० ६।१०)। अतीतमतिक्रान्तम्। &amp;lsquo;सब्रह्मचारिण्येकाहमतीते क्षपणं स्मृतम्&amp;rsquo; (मनु० ५।७१)। अतीते मृते। क्षपणं लङ्घनम्। &amp;lsquo;अप्रजायामतीतायां भर्तुरेव तदिष्यते&amp;rsquo; (मनु० ९।१९६)। अतीतायां मृतायामुपरतायाम्। &amp;lsquo;ततस्तु पूषतेऽतीते स राजा द्रुपदोऽभवत्&amp;rsquo; (भा० आदि० १६६।८)। &amp;lsquo;अतीतमाज्ञाय तु पार्थिवर्षभम्&amp;rsquo; (रा० २।६५।२९)। उक्तोऽर्थः। &amp;lsquo;कैर्लिङ्गस्त्रीन्गुणानेतानतीतो भवति प्रभो&amp;rsquo; (गीता० १४।२१)। &amp;lsquo;सोऽन्तः पुरमतीत्यैव स्त्रियस्ता वाक्यमब्रवीत्&amp;rsquo; (रा० २।३४।११)। अतीत्यैव अतिवेगेन प्राप्यैव। &amp;lsquo;न दिष्टमर्थमत्येतुमीशो मर्त्यः कथंचन&amp;rsquo; (भा० वन० १३५।५५)। अत्येतुं परिहर्तुम्। &amp;lsquo;स्रोतोवहां पथि निकामजलामतीत्य&amp;rsquo; (शा० ६।१६)। अतीत्य अतिक्रम्य विहाय। &amp;lsquo;अतीत्य हि गुणान्सर्वान् स्वभावो मूर्ध्नि वर्तते&amp;rsquo; (हितोप० १।१८)। अतीत्य=अतिशय्य। &amp;lsquo;तपात्यये&amp;rsquo; (कू० ४।४४)। निदाघान्त इत्यर्थः। &amp;lsquo;प्राणानामेव चात्यये&amp;rsquo; (मनु० ५।२७)। अत्ययः संशयः। अत्ययशब्दो मुख्यया वृत्त्या नाशमाह। गौण्या तु तत्कारणे संकट उपचर्यते। &amp;lsquo;प्राणात्यये च सम्प्राप्ते&amp;rsquo; (याज्ञ० १।१७९)। &amp;lsquo;न नर्मयुक्तमनृतं हिनस्ति न स्त्रीषु राजन्न विवाहकाले। प्राणात्यये सर्वधनापहारे पञ्चानृतान्याहुरपातकानि&amp;rsquo; (भा० आदि० ८२।१६)॥ उक्तोऽर्थः। &amp;lsquo;क्षत्रियस्यात्यये दण्डो भागाद् दशगुणो भवेत्&amp;rsquo; (मनु० ८।२४३)। अत्ययोऽपराधः। &amp;lsquo;दाप्योऽष्टगुणमत्ययम्&amp;rsquo; (मनु० ८।४००)। अत्ययो दण्डः। &amp;lsquo;साहसस्तेयपारुष्यगोभिशापात्यये&amp;rsquo; (याज्ञ० २।१२)। अत्ययः प्राणधनातिपातः। &amp;lsquo;पितुरत्ययात्&amp;rsquo; (दशकु० ६४)। अत्ययो मृत्युः। &amp;lsquo;नानात्ययानां वृक्षाणां रसान् समवहारमेकतां रसं गमयन्ति&amp;rsquo; (छां० उ० ६।३।१)। अत्ययो गतिः स्वभावः। &amp;lsquo;बहव इमेस्मिन्पुरुषे कामा नानात्ययाः&amp;rsquo; (छां० उ० ४।१०।३)। नानात्यया नानानर्थावहा इत्यर्थः। &amp;lsquo;वारणं (शङ्कुम्) पश्चादघं ये वारयाता इति वृत्रशङ्कुं दक्षिणतोऽघस्यैवानत्ययाय&amp;rsquo; (श० ब्रा० १३।८।४।१)। अत्ययो वृद्धिः। यथा नातः पर वर्धेत तथेत्यर्थः। &amp;lsquo;क्षुरस्य धारा निशिता दुरत्यया&amp;rsquo; (कठ० उ० १।३।१४)। अत्यय उपरिपादन्यासः। दुःखोत्ययो यस्याः सा। &amp;lsquo;बुद्धिश्च ते लोकैरपि दुरत्यया&amp;rsquo; (रा०)। दुरत्यया, दुरवगमा, दुरासदा।** &amp;lsquo;राजा (=सोमः) पवित्रमत्येति&amp;rsquo; (ऋ० ९।८५।९)। दशापवित्रमतिक्रम्य गच्छति। &amp;lsquo;ब्रह्मा देवानां पदवीः कवीनामृषिर्विप्राणां महिषो मृगाणाम्। श्येनो गृध्राणां सोमः पवित्रमत्येति रेभन्&amp;rsquo; (तै० स० ३।४।११)॥ पवित्रान्नक्तकान्निश्च्योतति प्रस्रवति। &amp;lsquo;अतीत्य मर्त्याननुपेत्य देवान् सृष्टावभूतामिव भूतधात्रा&amp;rsquo; (सौन्दर० ४।६)। अतीत्य अतिक्रम्य अतिशय्य। परावरयोगे ल्यप्। &amp;lsquo;आजग्मुः परमं क्षोभमत्ययेष्विव सागराः&amp;rsquo; (मात्स्यपु० १३८।४)। अत्ययः प्रलयः। &amp;lsquo;तयोः (अग्निहोत्रयोः) एतदेवात्ययनम्&amp;ndash;अस्तमिते पुरा तमिस्रायै सुव्युष्टायां पुरोदयात्&amp;rsquo; (जै० ब्रा० १।६)।  ऊह्  ऊह् (ऊह वितर्के)। &amp;lsquo;अधोऽधोक्षं प्रत्यञ्चं द्रोणकलशमत्युह्य&amp;rsquo; (का० श्रौ० ९।२।१६)। अत्युह्य (प्रतीच्यां) प्रेर्य।  एष्  एष् (एषृ गतौ)। &amp;lsquo;शरभो न चत्तोति दुर्गाण्येषः&amp;rsquo; (अथर्व० ९।५।९)। अत्येषः=अत्यैषः=अत्यतारीः।  कल्  कल् (कल गतौ संख्याने च, कल विल क्षेपे)। &amp;lsquo;यज्ञे यज्ञे यथाकालं दक्षिणा अत्यकालयत्&amp;rsquo; (भा० द्रोण० ५७।५)। अत्यकालयत्=अददात्। अपोदहरदिति शब्दार्थः। &amp;lsquo;ईजानो वितते यज्ञे दक्षिणामत्यकालयत्&amp;rsquo; (भा० शां० २९।३३)। उक्तोऽर्थः।  काश्  काश् (काशृ दीप्तौ)। &amp;lsquo;दिक्ष्वतीकाशान् करोति&amp;rsquo; (तै० सं० ६।१।१)। अतीकाशा द्वाराणि। भित्तौ छदिषि वाऽतीत्य व्यवधानं काशन्त इति।  कूप्  कूप् (कुप क्रोधे)। &amp;lsquo;तेन चैवातिकोपेन स यज्ञः सन्धितस्तदा&amp;rsquo; (भा० द्रोण० २०२।६३)। अतिकोपोऽतीतकोपः, शान्तसंरम्भः।  कृ  कृ (डुकृञ् करणे)। &amp;lsquo;सर्वत्रातिकृतं भद्रे व्यसनायोपकल्पते&amp;rsquo; (रा० ५।२५।२१)। अतिकृतमतिमात्रमाचरितम्। &amp;lsquo;यदतिकरोति यन्नापि करोति&amp;rsquo; (तै० सं० ६।६।२।१)। अतिकरोति अनपेक्षितमतिरिक्तं करोति।  कृष्  कृष् (कृष विलेखने)। &amp;lsquo;फालमतिकर्षति&amp;rsquo; (कौ० सू० २०)।  क्रम्  क्रम् (क्रमु पादविक्षेपे)। &amp;lsquo;अयि वात्सल्यादतिक्रामति प्रसङ्गः&amp;rsquo; (मालती० ६)। अतिक्रान्तमर्यादो जायते, औचित्यसीमानं लङ्घते। &amp;lsquo;अलिचक्राम सुमहान्कालः&amp;rsquo; (भा० आदि० १५७।७)। अतिचक्राम व्यतीयाय। &amp;lsquo;अत्यक्रामदविज्ञातः कालः परमदुस्तरः&amp;rsquo; (भा० पु० १।१३।१६)। &amp;lsquo;सा निशाऽतिचक्राम (पञ्चत० १)। &amp;lsquo;यथा यथा यौवनमतिचक्राम&amp;rsquo; (काद०)। &amp;lsquo;अति विश्वाः परिष्ठाः स्तेन इव व्रजमक्रमुः&amp;rsquo; (ऋ० १०|९७।१०)। व्रजमत्यक्रमुः=व्रजमावस्कन्दुः, अधस्पदं चक्रुः। &amp;lsquo;अत्यक्रामम् इमान् मासांस्तद्वधं परिचिन्तयन्&amp;rsquo; (रा० ६।८८।२०)। अत्यक्रामम् अयापयम्, अक्षपयम्। अनैषम्। &amp;lsquo;कुसीदवृद्धिः…धान्ये सदे लवे वाह्ये नातिक्रामति पञ्चताम्&amp;rsquo; (मनु० ८।१५१)। पञ्चगुणतामतीत्य न वर्तते इत्यर्थः। &amp;lsquo;नैव देवा (प्रजापतेराज्ञाम्) अतिक्रामन्ति न पितरो न पशवो मनुष्या एवैकेऽतिक्रामन्ति&amp;rsquo; (श० ब्रा० २।४।२।६)। अतिक्रामन्ति प्रतिघ्नन्ति, लङ्घन्ते। &amp;lsquo;अतिक्रामेत् प्रमत्तं या मत्तं रोगार्तमेव वा&amp;rsquo; (मनु० ९।७८)। अतिक्रामेत् शुश्रूषणाद्यकरणेनावजानीयात्, उपेक्षेत वा। &amp;lsquo;पितुः स नित्यसन्तुष्टो नातिचक्राम चाश्रमात्&amp;rsquo; (रा० १।१०।८)। आश्रमाद् दूरं न निरगादित्याह। &amp;lsquo;तस्मादतिक्रमाम्येव भवादस्मात् सुदारुणात्&amp;rsquo; (भा० अनु० ११७।१३)। अतिक्रमामि=अतिक्रामामि=अपक्रामामि, अपसर्पामि। &amp;lsquo;स हि स्वाम्यादतिक्रामेद् ऋतूनां प्रतिरोधनात्&amp;rsquo; (मनु० ९।९३)। अतिक्रामेत्=हीयेत। &amp;lsquo;आप्नुहि श्रेयांसमति समं क्राम&amp;rsquo; (अथर्व० २।११।१)। अतिक्राम अतिशेष्व विशेषय। &amp;lsquo;ये शूरा निहता युद्धे स्वर्याता रणगृद्धिनः। सर्वे ते विबुधश्रेष्ठ नातिक्रामन्ति भूमिदम्&amp;rsquo; (भा० अनु० ६२।५७)॥ नातिक्रामन्ति नातिशेरते (कर्मविपाकेन) इत्यर्थः। &amp;lsquo;यौ तौ दैवासुरे युद्धे वरौ दशरथोऽददात्। तौ स्मारय महाभागे सोऽर्थो मा त्वामतिक्रमेत्&amp;rsquo; (रा० २।९।२८)॥ सोऽर्थस्त्वां मातिक्रमौत्, अन्तर्गतो मा भूत्, मा स्मैनं विस्मार्षीरित्याह। &amp;lsquo;अभिमन्युवधं वीरः सोऽत्यक्रामन्महामतिः। अप्रियं वसुदेवस्य मा भूदिति महामतिः&amp;rsquo; (भा० आश्व० ६१।२)॥ अत्यक्रामद् अलङ्घयत्। अन्तरितमकरोदित्यर्थः। &amp;lsquo;प्रत्यासन्नमधीयानं ब्राह्मणं यस्त्वतिक्रमेत्। भोजनाच्चैव दानाच्च दहत्यासप्तमं कुलम्&amp;rsquo; (बौ० ध० १।१०।२७ इत्यत्र विवरणे सङ्गृहीतं शातातपवचनम्)॥ दानभोजनाभ्यां वर्जयेदित्याह। &amp;lsquo;अचिरात्तं वृथामन्त्रमतिक्रामन्ति विद्विषः&amp;rsquo; (का० नी० सा० १२।३२)। अतीत्यातिसन्धाय तद्राज्यमाक्रम्य गृह्णन्तीत्युपाध्यायनिरपेक्षा। &amp;lsquo;इरावतीमतिक्रामन्ती भव&amp;rsquo; (माल०)। अतिक्रामन्ती=अतिशयाना, पश्चात्कुर्वती, पृष्ठतः कुर्वाणा। &amp;lsquo;नष्टं मृतमतिक्रान्तं नानुशोचन्ति पण्डिताः&amp;rsquo; (पञ्चत० १)। अतिक्रान्तम् अतीतम्। &amp;lsquo;यत्कथयितुं प्रवृत्तस्तत्परित्यज्यातिदूरमतिक्रान्तोऽस्मि।&amp;rsquo; (काद० ३४६)। बह्वप्रस्तुतं प्रस्तोतुमारब्धो स्मीत्यर्थः। &amp;lsquo;अतिक्रान्तं भगवती कथयति&amp;rsquo; (माल० ५)। अतीतकालाधिकरणकमित्यर्थः। &amp;lsquo;अतिक्रान्तावस्थो गजपतिरिदं स्थावरचरम्। जगत्सर्वं हन्तुं समभिलषति क्रोधकलुषः&amp;rsquo; (मा० ली० ९।१७)॥ अतिक्रान्ता षष्ठी मदावस्था। &amp;lsquo;न कुप्यवेतनी कश्चिन्न चातिक्रान्तवेतनी&amp;rsquo; (भा० वन० १५।२२)। अतिक्रान्तवेतनी विलम्बितवेतनः, अदत्तभक्तो वा। अतिरिक्तनिवेशो वा। &amp;lsquo;कथं ज्येष्ठानतिक्रम्य यवीयान्राज्यमर्हति&amp;rsquo; (भा० आदि० ८५।२२)। अतिक्रम्य वर्जयित्वा। &amp;lsquo;प्रथितयशसां भाससौमिल्लक-कविपुत्रादीनां प्रबन्धानतिक्रम्य वर्तमानकवेः कालिदासस्य क्रियायां कोऽतिबहुमानः&amp;rsquo; (माल० १)। अतिक्रम्य उपेक्ष्य। &amp;lsquo;किं वा देव्या परिजनमतिक्रम्य भवान् सन्दिष्टः&amp;rsquo; (माल० ४)। अतिक्रम्य=अतिहाय। &amp;lsquo;व्यालद्विप इवास्माभिरतिक्रम्यैव दम्यते&amp;rsquo; (महावीर० ३।३१)। अतिक्रम्य=अभिभूय, धर्षयित्वा। &amp;lsquo;जनकाग्रजन्मनोः शासनमतिक्रम्य&amp;rsquo; (दशकु० २)। अतिक्रम्यातिलङ्घ्य, अवमान्य, अननुवृत्य। अतिक्रम्य तांस्तान् विशेषान्। तेषां परस्ताद् गत्वेत्यर्थः। &amp;lsquo;जम्बुद्वीपमतिक्रम्य शिशिरो नाम पर्वतः&amp;rsquo; (रा० ४।४०।३४)। जम्बुद्वीपात्परेणेत्यर्थः। इदं कदलीगृहमतिक्रम्य दृश्यते। कदलीगृहात्परेण। &amp;lsquo;अक्षद्यूते समाह्वानं नियोगात्स्थविरस्य च। जानन्नपि क्षयकरं नातिक्रमितुमुत्सहे&amp;rsquo; (भा० सभा० ७६।४)॥ अतिक्रमितुमतिलङ्घितुमुपेक्षितुम् अननुमन्तुम्। &amp;lsquo;न ह्यतिक्रमितुं शक्तस्तव वाक्यं महीपतिः&amp;rsquo; (रा० २।९।२६)। उक्तोऽर्थः। &amp;lsquo;अनतिक्रमणीयं मे सुहृद्वाक्यम्&amp;rsquo; (शा० २)। अनतिक्रमणीयमशक्यलङ्घनम्। &amp;lsquo;अनतिक्रमणीया दिवस्पतेराज्ञा&amp;rsquo; (शा० ७)। &amp;lsquo;तेन ह्यनतिक्रमणीयानि श्रेयांसि&amp;rsquo; (शा०)। व्यतिक्रमानर्हाणीत्यर्थः। &amp;lsquo;अहो अतिक्रमः&amp;rsquo; (मालती० ७)। समुदाचारातिचरणम्। &amp;lsquo;भोजनवेलातिक्रमे चिकित्सका दोषमुदाहरन्ति&amp;rsquo; (माल०)। भोजनकालातिपाते। &amp;lsquo;केवलमुपचारातिक्रमं प्रमार्ष्टुमस्माकमयमारम्भः&amp;rsquo; (माल० ४)। अतिक्रमो लङ्घनम्। &amp;lsquo;दिशत्यपायं हि सतामतिक्रमः&amp;rsquo; (कि० १४।९)। अतिक्रमोऽपराधः। &amp;lsquo;अनेकसंवत्सरातिक्रमे&amp;rsquo; (उत्तर० ४)। अतिक्रमोऽत्ययो व्यपायः। स्वभावो दुरतिक्रमः। दुर्जय इत्यर्थः। &amp;lsquo;त्वां तु सत्यादतिक्रान्तं हनिष्यामि सबान्धवम्&amp;rsquo; (रा० ४।३०।८२)। सत्यादतिक्रान्तं सत्यात्प्रच्युतमपेतम्। अकर्मकोऽत्रातिक्रमिः।  क्रीड्  क्रीड् (क्रीडृ विहारे)। &amp;lsquo;त एनमत्यक्रीडन्&amp;rsquo; (तै० ब्रा० १।६।७)। द्यूतक्रियया देवनेनात्यशेरतेत्याह।  क्षर्  क्षर् (क्षर संचलने)। &amp;lsquo;सुता इन्द्राय वज्रिणे सोमासो दध्याशिरः। पवित्रमत्यक्षरन्&amp;rsquo; (ऋ० ९।६३।१५)। पवित्रस्योपरि प्रास्यन्दन्त।  ख्या  ख्या (ख्या प्रकथने)। &amp;lsquo;वशा समुद्रमत्यख्यत्&amp;rsquo; (अथर्व० १०।१०।१५)। समुद्रं सुदूरम् प्रैक्षत। &amp;lsquo;मा नो गव्येभिरश्व्यैः सहस्रेभिरतिख्यतम्&amp;rsquo; (ऋ० ८।७३।१५)। माऽतिख्यतम् मोपेक्षिषाथाम्। &amp;lsquo;मा नो अतिख्य आगहि&amp;rsquo; (ऋ० १।४।३)। दर्शनपथान्मा यीयव इत्युक्तं भवति।** &amp;lsquo;मा नो मर्ताय रिपवे वाजिनीवसू परो रुद्रानतिख्यतम्&amp;rsquo; (ऋ० ८।२२।१४)। मार्पिपतम् इत्याह, मा परिदा इति वा। माऽस्माञ्शत्रोरामिषं वोचतम् इति त्वक्षरार्थः।  गम्  गम् (गम्लृ गतौ)। &amp;lsquo;ततो दशाहेऽतिगते&amp;rsquo; (रा० २।७७।१)। अतिक्रान्त इत्यर्थः। &amp;lsquo;परगृहमतिगतायाः षट्पणः&amp;rsquo; (दण्डः) (कौ० अ० ३।४।३)। स्वगृहमतिक्रम्य गतायाः।  गाह्  गाह् (गाहू विलोडने)। &amp;lsquo;विश्वा उत त्वया वयं धारा उदन्या इव। अति गाहेमहि द्विषः&amp;rsquo; (ऋ० २।७।३)। अतिगाहेमहि अतिक्रामेम। उपप्लवेमहि। &amp;lsquo;इन्दुः पुनानो अतिगाहते मृधः&amp;rsquo; (ऋ० ९।८६।२६)। उक्तोऽर्थः।  गुर्  गुर् (गुरी उद्यमने)। &amp;lsquo;मुगो नाश्नो अति यज्जुगुर्यात्&amp;rsquo; (ऋ० १।१७३।२)। **अतिजुगुर्यात्, आक्रोशेत् (हृष्टः सन्)। **  ग्रह्  ग्रह् (ग्रह उपादाने)। &amp;lsquo;वृत्ततोऽतिगृह्यते&amp;rsquo; (पा० ५।४।४६ सूत्रे वृत्तौ)। सुष्ठुवृत्तवानन्यानतिक्रम्य वृत्तेन गृह्यते इत्यर्थः। &amp;lsquo;त एतानतिग्राह्यान् ददृशुस्तानत्यगृह्णत तद्यदेनानत्यगृह्णत तस्मादतिग्राह्या नाम&amp;rsquo; (श० ब्रा० ४।५।४।२)। संख्यामतीत्याददतेत्यर्थः। &amp;lsquo;बभूवुरनतिग्राह्या योषितश्छन्दतः किल&amp;rsquo; (भा० सभा० ३१।३७)। अत्यन्तं सुग्रहा न बभूवुरित्याह। &amp;lsquo;अतिग्रहाव्यथनक्षेपेष्वकर्तरि तृतीयायाः&amp;rsquo; (पा० ५।४।४६)। अतिक्रम्य ग्रहोऽतिग्रह इति वृत्तिः।  चर्  चर् (चर गतिभक्षणयोः)। &amp;lsquo;तत्र विराधदनुकबन्धप्रभृतयः केप्यतिचरन्तीति श्रुतम्&amp;rsquo; (महावीर० २)। अभिचरन्ति अतिशयेनाटन्ति। &amp;lsquo;पुत्राः पितॄनत्यचरन् नार्यश्चात्यचरन्पतीन्&amp;rsquo; (भा० शां० २।२८।५५)। अत्यचरन् वचने नातिष्ठन्, अनुव्रता अनुरक्ता नाभूवन्नित्यर्थः। &amp;lsquo;नातिचरेद्भर्तारम्&amp;rsquo; (गो० ध० २।९।२)। न व्यभिवरेत्। &amp;lsquo;सुवृत्ता वृत्तशौटीर्यं न त्वामत्यच्चरच्छुभा&amp;rsquo; (रा० ६।११८।६)। उक्तोऽर्थः। &amp;lsquo;स्वं स्वमाचारमत्यचारिषुः&amp;rsquo; (दशकु० १६२)। अत्यचारिषु=उदलङ्घिषत। &amp;lsquo;ऋत्विगाचार्यौ नातिचरितव्यौ&amp;rsquo; (मी० शा० भा० १०।२।१६।४६)। नातिक्रमणीयौ। &amp;lsquo;स्त्री यातिचारिणी&amp;rsquo; (गौ० ध० ३।४।३५)। पतिमतिचरतीत्येवंशीला, स्वैरिणीत्यर्थः। &amp;lsquo;अतिक्रम्य स्वस्थानं सरोऽन्तरं गच्छति अतिचरा संचारिणी स्थलपद्मिनी। मनसा भर्तुरतिचारे&amp;rsquo; (व० ध० २१।६)। अतिचारोतिक्रमः। अतिचारः कुजादिपञ्चग्रहाणां स्वस्वाक्रान्तराशिषु भोगकालमुल्लङ्घ्य राश्यन्तरगमनम्।  छिद्  छिद् (छिदिर् द्वैधीकरणे)। &amp;lsquo;अतिच्छेदातिवादाभ्यां स्मयोऽयं समुपागतः&amp;rsquo; (भा० अनु० १२०।९)। अतिच्छेदोऽत्यन्तमन्तरम् मशकेन समुद्रशोषणमिवेति नील०। स्मयो विस्मयः।  जन्  जन् (जनी प्रादुर्भावे)। &amp;lsquo;अतिजातः (सुतः)। यः पितॄनतिक्रामति गुणैः&amp;rsquo; (पञ्चत०)।  जि  जि (जि जये, जि अभिभवे)। &amp;lsquo;लोकं ह्यतिजितं कृत्वा ह्यावां हन्तुमिहेच्छति&amp;rsquo; (रा० ३।७०।५)। अतिजितमतिपराभूतम्।  जीव्  जीव् (जीव प्राणधारणे)। &amp;lsquo;अतिजीवेत्स सर्वेषु लोकेष्वपि पुरन्दरात्&amp;rsquo; (रा० ३।३४।१९)। अतिजीवेत् ततोऽधिकं जीवेत्, चिरजीविततरः स्यात्। &amp;lsquo;गुरूनमात्यांश्च नातिजीवेत्&amp;rsquo; (आप० ध० २।१०।२५।१०)। भक्ष्यभोज्याच्छादनादिषु तान् नातिशयीतेत्याह। ततोप्युत्कृष्टमुल्बणतरं न जीवेदिति भावः। &amp;lsquo;अत्यजीवदमरालकेश्वरौ&amp;rsquo; (रघु० १९।१५)। उक्तोऽर्थः।  डी  डी (डीङ् विहायसा गतौ)। &amp;lsquo;प्रचण्डमतिडीनकम्&amp;rsquo; (भा० कर्ण० ४१।२७)।  तप्  तप् (तप सन्तापे)। &amp;lsquo;अविषह्यांशुरादित्यो यावन्नातितपत्यसौ&amp;rsquo; (रा० ३।१२।८)। अतितपति प्रचण्डं दीप्यते। &amp;lsquo;रोहितोऽत्यतपद् दिवम्&amp;rsquo; (अथर्व० १३।२।४०)। अत्यतपत् उष्णिमानमगमयत्। अत्युष्णतामनयत्। &amp;lsquo;अतितप्तया गिरा&amp;rsquo; (रा० ३।६६।२६)। अतिमात्रं क्रुद्धया, बलवन्निन्दन्त्या।  तृद्  तृद् (उतृदिर् हिंसानादरयोः)। &amp;lsquo;अति धन्वान्यत्यपस्ततर्द&amp;rsquo; (अथर्व० ७।४१।१)। अतिततर्द द्विधा चकार। &amp;lsquo;यन्मे छिद्रं चक्षुषो हृदयस्य मनसो वातितृण्णम्&amp;rsquo; (वा० सं० ३६।२) अतितृण्णं विदीर्णम्।  तॄ  तॄ (तॄ प्लवनतरणयोः)। &amp;lsquo;ययाऽति विश्वा दुरिता तरेय&amp;rsquo; (ऋ० ३।४१।३)। अतितरेय पारयेय। अपरेऽतितरामसि। उक्तोऽर्थः। &amp;lsquo;तेपि चातिचरन्त्येव मृत्युं श्रुतिपरायणाः&amp;rsquo; (गीता० १३।२५)। मृत्युमतियन्तीत्याह।  त्वर्  त्वर् (ञित्वरा संभ्रमे)। &amp;lsquo;किं सौम्य नातित्वरसे&amp;rsquo; (भा० शां० १३८।९२)। किमिति तेऽतिसंभ्रमो न।  दा  दा (डुदाञ् दाने)। &amp;lsquo;अध प्लायोगिरिति दासदन्यानासङ्गो अग्ने दशभिः सहस्रैः&amp;rsquo; (ऋ० ८।१।३३)। अतिदासत् अन्यान्=अन्यानपेक्ष्याधिकं ददाति। &amp;lsquo;न जीवन्तमतिददातीति श्रुतेः&amp;rsquo; (का० श्रौ० ४।१।२७)। जीवन्तमतीत्येति पाठान्तरम्। अतिक्रम्य ददाति। जीवपित्रा व्यवेताय पितामहाय पिण्डं न ददातीत्यर्थः।  दाश्  दाश् (दाशृ दाने)। &amp;lsquo;मघैर्मघोनो प्रति शूर दाशसि&amp;rsquo; (ऋ० ८।२४।२)। मघोनो मघवतो धनवतोऽतिक्रम्यास्मभ्यं ददासीत्याह। &amp;lsquo;स हि विश्वाति पार्थिवा रयिं दाशन्महित्वना&amp;rsquo; (ऋ० ६।१६।२०)।  दिव्  दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। &amp;lsquo;उत प्रहामतिदीव्या जयाति&amp;rsquo; (ऋ० १०।४२।९)। अतिदीव्य=उच्चैः प्रोप्य। &amp;lsquo;तद्वै वित्तं मातिदेवीः&amp;rsquo; (भा० सभा० ५९।१२)। देवनेन मा पराजेष्ठाः।  दिश्  दिश् (दिश अतिसर्जने, दिशिरुच्चारणक्रिय इति भाष्यकार:)। &amp;lsquo;वतण्डी चासौ युवतिश्च वातण्ड्ययुवतिः। पुंवद्भावेनान्तरतम: पुंशब्दोऽतिदिश्यते&amp;rsquo; (पा० १।१।५० सूत्रे वृत्तौ)। &amp;lsquo;जनपदतदवध्योश्चेति&amp;rsquo; (४।२।१२४) &amp;lsquo;प्रकरणे ये प्रत्यया विहितास्ते जनपदिभ्योस्मिन्नर्थेतिदिश्यन्ते&amp;rsquo; (पा० ४।३।१०० इति सूत्रे वृत्तौ)। स्वविषयं व्यतिरिच्य विधीयन्ते इत्यर्थः। &amp;lsquo;प्रधानमल्लनिबर्हणन्यायेनातिदिशति&amp;rsquo; (मी० शा० भा०)। &amp;lsquo;अतिदेशो नाम ये परत्र विहिता धर्मास्तमतीत्यान्यत्र तेषां देशः&amp;rsquo; (मी० शा० भा० ७।१।१२)। अन्यत्रैव प्रणीतायाः कृतस्नाया धर्मसंहतेः। अन्यत्र कार्यतः प्राप्तिरतिदेशः स उच्यते॥ प्राकृतात्कर्मणो यस्मात्तत्समानेषु कर्मसु। धर्मप्रवेशो येन स्यादतिदेशः स उच्यते॥ इत्यर्थितः स भगवान् अतिदिश्यात्मनः पदम्।…धाम स्वमयात्&amp;rsquo; (भा० पु० ४।९।२६)॥ अतिदिश्य आदिश्य शंसित्वा। अस्थानेऽतिशब्दः।  दृश्  दृश् (दृशिर् प्रेक्षणे)। &amp;lsquo;सहस्राक्षा अतिपश्यन्ति भूमिम्&amp;rsquo; (अथर्व० ४।१६।४)। अतिशयेन पश्यन्तीत्यर्थः। &amp;lsquo;ततः परं नातिपश्यामि किंचन&amp;rsquo; (अथर्व० १८।२।३२)। अतिरतिक्रमणे वर्तते। विप्रकृष्टं नेक्ष इति विवक्षत्यृषिः।  द्रु  द्रु (द्रु गतौ)। &amp;lsquo;अतिद्रव सारमेयौ श्वानौ चतुरक्षौ शबलौ&amp;rsquo; (ऋ० १०।१४।१०)। अतिद्रव=अतिक्राम। अतिक्रम्य याहि। &amp;lsquo;उत्तरं गिरिमतिदुद्राव&amp;rsquo; (श० ब्रा० १।८।१।५)। अतिदुद्राव त्वरया प्राप।  धा  धा (डुधाञ् धारणपोषणयोः)। &amp;lsquo;आयुर्यत्ते अतिहितं पराचैः&amp;rsquo; (अथर्व० ७।५३।३)। अपाकृतमपनीतमित्याह।  धाव्  धाव् (धावु गतिशुद्ध्योः)। &amp;lsquo;अति ह्वरांसि धावति&amp;rsquo; (सोमः) (ऋ० ९।३।२)। अतिधावति परिस्रवति। शत्रून् हन्तुं त्वरत इत्यर्थः।  ध्यै  ध्यै (ध्यै चिन्तायाम्)। &amp;lsquo;ततोऽतिध्यायतस्तस्य जज्ञिरे मानसीः प्रजाः&amp;rsquo; (मूरसंस्कृतपाठावल्यां वायुपुराणवाक्यम्)। अतिध्यायतो ध्यान-निमग्नस्य।  ध्वंस्  ध्वंस् (ध्वंसु गतौ च)। &amp;lsquo;श्यावीरति ध्वसन्पथः&amp;rsquo; (वालखिल्येषु ६।५)। अत्यध्वसन् अत्यध्वंसन्त अवधुता अभूवन्।  नम्  नम् (णम प्रह्वत्वे शब्दे च)। &amp;lsquo;प्रीतिप्रामोद्येन तमहोरात्रमतिनामयामास&amp;rsquo; (अवदा० जा० ७)। पर्यणमयामास, गमयामास क्षपयाञ्चकार। &amp;lsquo;अतिनत्येव पात्राणि&amp;rsquo; (श० ब्रा० १।१।४।४)। अतिनत्य अतिनम्य पार्श्वतोऽवलम्ब्य अवष्टभ्य। &amp;lsquo;विधूय निद्रां योगेन निशामप्यतिनामयेः&amp;rsquo; (सौन्दर० १४।२०)। अतिनामयेः परिणमयेः। गमयेः क्षपयेः।  निद्  निद् (णिदृ णेदृ कुत्सासन्निकर्षयोः)। &amp;lsquo;अति वा एता वर्त्रं नेदन्ति&amp;rsquo; (तै० सं० १।६।८।१)। अतिनेदन्ति अतिक्रामन्ति।  नी  नी (णीञ् प्रापणे)। &amp;lsquo;इन्द्रो ययैनं शरदो नयात्यति&amp;rsquo; (अथर्व० ३।११।३)। अतिनयाति अतिक्रमयति। सप्तमीं (रात्रिं) नातिनयेत्। सप्तमीमतिनयन्नब्रह्मचारी भवति। अतिनयेत् अतिक्रामेत्। &amp;lsquo;न स्वर्गं लोकमतिनयेत्&amp;rsquo; (छां० उ० १।८।५)। अतिनयेत् इतो निष्क्रमय्य प्रापयेत्। &amp;lsquo;ऋतस्य नः पथा नयातिदुरिता&amp;rsquo; (ऋ० १०।१३३।६)। दुरितान्यतिनय दुरितान्यतीतान्नः कुर्वित्याह। &amp;lsquo;तदेनं (पूर्णग्रहम्) सर्वाणि सवनान्यति नयति&amp;rsquo; (श० ब्रा० ४।२।४।५)। अतिनयति अन्तरेण नयति। &amp;lsquo;शृण्वे वीर उग्रमुग्रं दमायन्नन्यमन्यमतिनेनीयमानः&amp;rsquo; (ऋ० ६।४७।१६)। अतिनेनीयमानः=अग्नेऽग्रे नयमानः कर्षन्। &amp;lsquo;अतिनीय मानुषं कालम्&amp;rsquo; (श० ब्रा० ३।२।२।१६)। अतिनीय व्यतियाप्य। &amp;lsquo;याभिरिन्द्रमनयन्नत्यरातीः&amp;rsquo; (काण्व सं० ११।१)। अत्यनयन् अतिक्रम्यानयन्। &amp;lsquo;अन्तपालो वा दुर्गसम्प्रदानेन बलैकदेशमतिनीय विश्वस्तं घातयेत्&amp;rsquo; (कौ० अ० १२।५।२५)। अतिनीय प्रतिसंहृत्य, पृष्ठतः कृष्ट्वा। &amp;lsquo;तदवरुद्धदेशमतिनीय विश्वस्तं घातयेत्&amp;rsquo; (कौ० अ० १२।५।२७)। उक्तोऽर्थः। &amp;lsquo;संसिद्धमेवास्य रात्रियागे वनयागे वनक्रीडायां वा प्रवृत्तायां तीक्ष्णा विशस्याभित्यक्तमतिनयेयुः&amp;rsquo; (कौ० अ० ५।२।६५)। अतिनयेयुः=देशान्तरं प्रापयेयुः। &amp;lsquo;प्रवृत्तस्य कालातिनये&amp;rsquo; (सत्या० श्रौ० २२।२।९)। अतिनयोऽतिक्रमः। &amp;lsquo;पुरा द्वादश्या दीक्षेत यद् द्वादशीमतिनयेदन्तर्धीयेत&amp;rsquo; (पञ्च० ब्रा० ९।९।१५)। अतिनयेत् अतिक्रामेत् अतीयात्।  नु  नु (णु स्तवने)। &amp;lsquo;अग्निष्ठां तस्याश्रिमाहवनीयादित्थं वेत्थं वाति नावयेत्&amp;rsquo; (तै० सं० ६।३।४।४)। आवर्तयेदित्यर्थः।  नुद्  नुद् (णुद प्रेरणे)। &amp;lsquo;गवां यक्ष्मः पुरुषाणां वीरुद्भिरतिनुत्तो नाव्या एतु स्रोत्याः&amp;rsquo; (अथर्व० ८।७।१५)। अतिनुत्तः=अतिनुन्न: पराणुन्नः। दूरं प्रेरितः।  नेद्  नेद् (णिद, णेदृ कुत्सासन्निकर्षयोः)। &amp;lsquo;या हुता अतिनेदन्ति&amp;rsquo; (श० ब्रा० १४।६।१।१०)। उपरि प्लवन्ते फेनिला वा भवन्तीत्यर्थः। &amp;lsquo;एता वर्त्रं नेदन्त्यति&amp;rsquo; (तै० सं० १।६।८।१)। अतिनेदन्ति अतिक्रामन्ति।  पठ्  पठ् (पठ व्यक्तायां वाचि)। &amp;lsquo;नारायणाङ्कप्रख्यस्त्वं साम्परायेऽतिपठ्यसे&amp;rsquo; (भा० वन० १२८१३)। अभिपठ्यस इति त्विष्यते।  पत्  पत् (पत्लृ गतौ)। &amp;lsquo;अथ ह हंसा निशायामतिपेतुः&amp;rsquo; (छां० उ० ४।१।२)। हर्म्यतलमधिशयानस्योपर्युत्पेतुरित्यर्थः। &amp;lsquo;घृणा तपन्तम् अति सूर्यं परः शकुना इव पप्तिम&amp;rsquo; (ऋ० ९।१०७।२०)। अतिपप्तिम अतिपेतिम। उक्तोऽर्थः। &amp;lsquo;ये सत्यमेव हि गुरूनतिपातयन्ति&amp;rsquo; (मुद्रा० ३।३४)। अतिपातयन्ति अवमानयन्ति अवजानन्ति। &amp;lsquo;हित्वा व्रजमादितः कर्शयेत्पशून् नातिपातयेत्&amp;rsquo; (आप० ध० २।११।२८।५)। नातिनिरोधनं कुर्यात् ताडयेद्वा। &amp;lsquo;संशमनमेव संशोधनमतिपातयेत्&amp;rsquo; (सुश्रुत० १।१४६।१२)। अकार्मुकं कुर्यात्, अप्रभावुकं कुर्यात्। &amp;lsquo;इषुमनतिपातयन्&amp;rsquo; (लाट्या० श्रौ० ३।१०।१२)। अनतिपातयन् अमुञ्चन् अविसृजन्। &amp;lsquo;विषं मुहूर्त्तमप्युपेक्षितमातुरमतिपातयति&amp;rsquo; (सुश्रुत० )। अतिपातयेत् अत्ययं मृत्युमापादयेत्। &amp;lsquo;सम्प्राप्तामतिपत्य तां नृपतितां शक्रर्द्धिविस्पर्धिनीम्&amp;rsquo; (अवदा० २।२६)। अतिपत्य परित्यज्य। &amp;lsquo;अस्थि निःशेषतश्छिन्नमतिपातितम्&amp;rsquo; (सुश्रुत०)। अतिपातितं निर्भिन्नम्। &amp;lsquo;काममनतिपात्यं धर्मकार्यं देवस्य&amp;rsquo; (शा० ५)। अनतिपात्यमनतिलङ्घनीयम्, अव्याक्षेप्यम्, अनुपेक्ष्यम्। &amp;lsquo;न चेदन्यकार्यातिपातः&amp;rsquo; (शा० १)। कार्यान्तरव्यतिक्रमः। कार्यान्तरान्तराय इति यावत्। &amp;lsquo;परावनुपात्यय इणः&amp;rsquo; (पा० ३।३।३८) इति सूत्रे वृत्तौ कालस्य पर्ययः, अतिपात इति स्थितम्। &amp;lsquo;दुःखातिपातेन कलुषी क्रियन्ते&amp;rsquo; (काद० १८९)। दुःखोपनिपातेन, दुःखोपनामेन। अतिशब्दो नातीवौपयिकः, महाकवेः प्रयोग इति कथं चित्सह्यः। &amp;lsquo;प्राणातिपातनिरतो निरनुक्रोशतां गतः&amp;rsquo; (रा० १।५९।२१)। प्राणातिपातः प्राणविनाशः। &amp;lsquo;ततार विद्याः पवनातिपातिभिर्दिशो हरिद्भिर्हरितामिवेश्वरः&amp;rsquo; (रघु० ३।३०)। पवनातिपातिभिः=वातवेगातिशायिभिः। &amp;lsquo;अतिपातिवृत्तान्तनिवेदनत्वरयाऽवस्थान्तरं नावेक्षितम्&amp;rsquo; (अभि० ५)। &amp;lsquo;अतिपाति कार्यमिदम्, शीघ्रं निवेद्यताम्&amp;rsquo; (पञ्च० २)। अतिपाति आत्ययिकं बिलम्बासहम्। &amp;lsquo;यदि शिंशपा वृक्षत्वमतिपतेत् स्वात्मानमेव जह्यात्&amp;rsquo; (सर्व० सं० बौ० पं० १८)। अतिपतेत् अतिक्रामेत्, अतीयात्। &amp;lsquo;अतिपातिषु रोगेषु&amp;rsquo; (सुश्रुत० १।५।२०)। आशुकारिषु अथवा बन्धकालादिनियमं व्यभिचरत्सु।  पद्  पद् (पद गतौ)। &amp;lsquo;अग्नये पथिकृतेऽष्टाकपालं निर्वपेद्यस्य पौर्णमासी वाऽमावस्या वातिपद्येत&amp;rsquo; (काठक० १०।५)। अतिपद्येत अतिक्रामेत् अतीयात्। &amp;lsquo;संस्कारा अतिपद्येरन्स्वकालाच्चेत् कथं चन&amp;rsquo; (का० स्मृ०)। अतिपद्येरन्=प्रच्यवेरन्। विहित-कालमतिक्रामेयुः। &amp;lsquo;न सूक्तेन निविदमतिपद्येत&amp;rsquo; (ऐ० ब्रा० ३।११, ४।१०)। &amp;lsquo;येन सूक्तेन निविदमतिपद्येत न तत् पुनरुपनिवर्तेत&amp;rsquo; (ऐ० ब्रा० ३।११)। &amp;lsquo;यद्व्रतमतिपेदे चित्त्या मनसा हृदा&amp;rsquo; (कौ० सू० ५२।१७)। अतिपेदे ललङ्घे। &amp;lsquo;अग्नये पथिकृते पुरोडाशमष्टाकपालं निर्वपेद्यो दर्शपूर्णमासयाजी सन्नमावास्यां वा पौर्णमासीं वाऽतिपादयेत्&amp;rsquo; (तै० सं० २।२।२।१)। अतिपादयेत् अतिक्रमयेत्। स्वकालेऽननुष्ठानमतिपादनम्। &amp;lsquo;यद्वो देवा अति पादयानि&amp;rsquo; (आप० श्रौ० ९।४।१५।५१)। अतिपादयानि अतिक्रामाणि। &amp;lsquo;अप्रज्ञातं हि तद्यदतिपन्न आहुरिदं कार्यमासीदिति&amp;rsquo; (तै० सं० ६।३।४।८)। अतिपन्नमनिष्पन्नम्। कुतश्चिद् वैगुण्यात् क्रियाया अनिर्वृत्तिरतिपत्तिरिति भट्ट०। &amp;lsquo;ततो घृतातिपत्तौ घृतभोजनक्रियाप्यतिपन्नैव&amp;rsquo; (पा० ३।३।१३९ सूत्रे पदमञ्जरी)। &amp;lsquo;लिङ्निमित्ते लृङ् क्रियातिपत्तौ&amp;rsquo; (पा० ३।३।१३०)। क्रियातिपत्तिः क्रियाया अनिष्पत्तिः। &amp;lsquo;लघूत्थितो हन्यान्मा भूत् कालातिपत्तिरिति&amp;rsquo; (का० नी० सा० १९।६८ मङ्गलायाम्)। कालातिपत्तिः कालातिपातः। &amp;lsquo;देशकालातिपत्तौ तु गृहीत्वा स्वयमर्पयेत्&amp;rsquo; (याज्ञ० १६९)। अतिपत्तिरतिक्रमः। &amp;lsquo;यदाप्ते प्रवतीः कुर्युरतिपद्येरन्&amp;rsquo; (पञ्च० ब्रा० १५।९।३)। अतिपद्येरन् दूरं गच्छेयुः। &amp;lsquo;यद्वै पुत्रोऽतिपादयते पिता वैतस्य शमयिता पिता निषेद्धा&amp;rsquo; (जै० ब्रा० १।१४४)। अतिपादयते=अतिक्रमं करोति। &amp;lsquo;देवा वा आदित्यस्य सुवर्गस्य लोकस्य पराचोऽतिपादादबिभयुः&amp;rsquo; (तै० ब्रा० १।२।४।२)। अतिपादोऽतिगमनम्। पराचः पुनरावृत्तिरहितादूर्ध्वभाविनः। &amp;lsquo;देशकालातिपत्तौ वा स्वयं गृहीत्वोपहरेत्&amp;rsquo; (कौ० अ० ३।१६।११)। अतिपत्तिरतिक्रमोऽत्ययः। &amp;lsquo;अनिधनमन्ततो भवति स्वर्गस्य लोकस्यानतिपादाय&amp;rsquo; (पञ्च० ब्रा० ६।३)। अतिपादो विनाशः।  पा  पा (पा पाने)। &amp;lsquo;सा मद्यं तेनातिपायिता&amp;rsquo; (कथा० ३९।२०७)। अतिपायिता सातिशयं पानं कारिता।  पाल्  पाल् (पा+लुक्, रक्षणार्थे)। &amp;lsquo;शालिग्रामाभिधाने भगवतः क्षेत्रे कञ्चित्कालमतिपालयामि&amp;rsquo; (प्र० च० ५)। अतिपालयामि गमयामि नयामि क्षपयामि।  पॄ  पॄ (पॄ पालनपूरणयोः)। &amp;lsquo;पिपर्तु नो अदिती राजपुत्राऽति द्वषांस्यर्यमा सुगेभिः&amp;rsquo; (ऋ० २।२७।७)। अति पिपर्तु पारं नयतु, पारयतु। &amp;lsquo;ये नो अंहोतिपिप्रति&amp;rsquo; (ऋ० ७।६६।५)। &amp;lsquo;इन्द्रं रात्रेस्तमसो मृत्योर्बिभ्यतमत्यपारयन्&amp;rsquo; (ऐ० ब्रा० ४।५)। &amp;lsquo;स नः पर्षदति द्विषः&amp;rsquo; (अथर्व० ६।३४।१)। अतिपर्षत् अतिपारयतु। पञ्चमे लकारे रूपम्। &amp;lsquo;सिन्धुं न नावा दुरिताऽति पर्षि&amp;rsquo; (तै० ब्रा० २।४।१।५)। अतिपर्षि अतितारयसि, पारं नयसि।  प्रच्छ्  प्रच्छ् (प्रच्छ ज्ञीप्सायाम्)। &amp;lsquo;गार्गिं माति प्राक्षी:, मा ते मूर्घा व्यप्तत्&amp;rsquo; (श० ब्रा० १४।६।६।१)। उत्तरोत्तरं प्रश्नान् मा कार्षीः। अति प्रश्न्या वै देवता अति पृच्छसि। अतिक्रम्य मर्यादां प्रश्नोऽतिप्रश्नः। दत्तोत्तरोपि पुनः प्रश्नो यः केवलाय खेदाय भवति सोऽतिप्रश्नः। अतीन्द्रियार्थप्रश्नो वातिप्रश्नः। &amp;lsquo;नक्षत्रमतिपृच्छन्तं बालमर्थोतिवर्तते&amp;rsquo; (कौ० अ० ९।१४२।४)। अतिपृच्छन्तमतिशयेन पृच्छन्तम्।  बाध्  बाध् (बाधृ लोडने, लोडनं प्रतिघातः)। &amp;lsquo;कच्चित्सखीं वो नातिबाधते शरीरातपः&amp;rsquo; (शा०)।  बृह्  बृह् (बृहू उद्यमने)। &amp;lsquo;अति बृहति रेतः&amp;rsquo; (नि० ९।२२)। रेतः सेक्तुमतिशयेनात्मानमुद्यच्छति।  ब्रू  ब्रू (ब्रूञ् व्यक्तायां वाचि)। &amp;lsquo;यो नात्युक्तः प्राह रूक्षं प्रियं वा।&amp;rsquo; अत्युक्तो विधेयं प्रति निन्दितः, दूषितः। &amp;lsquo;यशस्विनस्तीक्ष्णविषान् महारथानतिब्रुवन् मूढ न लज्जसे&amp;rsquo; (भा० वन०)। अतिब्रुवन् वाचावमानयन्।  भा  भा (भा दीप्तौ)। &amp;lsquo;प्रकर्षे लङ्घनेप्यति&amp;rsquo; इत्यमरोक्तिं व्याचक्षाणः स्वाम्याह&amp;ndash;सर्वान्गुणानेष गुणोतिभाति। अतिक्रम्य भातीत्यर्थः।  भुज्  भुज् (भुजो कौटिल्ये)। &amp;lsquo;किमनेनातिभुग्नेन वाग्भिः काष्ठसधर्मणा&amp;rsquo; (भा० शल्य० ६१।२२)। भुग्नेन रुग्णेन तुन्नेन।  भू  भू (भू सत्तायाम्)। &amp;lsquo;शब्दश्च घोरोऽति बभूव तत्र&amp;rsquo; (भा० कर्ण० ८९।१८)। अतिबभूव=प्रादुर्बभूव। &amp;lsquo;इन्द्रोऽत्यन्या देवता अभवत्&amp;rsquo; (पञ्च० ब्रा० २२।८।२)। अत्यभवत् अत्यशेत। &amp;lsquo;पितॄन् दश तु मातैका सर्वां वा पृथिवीमपि। गुरुत्वेनातिभवति… &amp;rsquo; (भा० अनु० १०५।१५)। अतिभवति अतिशेते, अतिक्रामति। &amp;lsquo;द्यौर्न भात्यतिभूतार्का घोरेण तमसा वृता&amp;rsquo; (हरि० १।४२।१९)। अतिभूतार्का=उपप्लुतादित्या। अभिभूतार्केति पाठान्तरम्। तच्च साधीयः। &amp;lsquo;अथवाऽतिभवेन्नेत्रशूलम्&amp;rsquo; (का० सं० खिल० कुक्कुण० श्लो० ३७)। अतिभवेत्=अधिकं भवेत्। &amp;lsquo;अति-भूमिं गतेन रणरणकेन&amp;rsquo; (उत्तर० १)। अतिभूमिं परां सीमानम्। &amp;lsquo;बिपदि न दूषिताऽतिभूमिः&amp;rsquo; (शिशु० ८।२०)। अतिभूमिर्मर्यादा नातिक्रान्तेत्याह। अतिधार्ष्ट्यं दोषो नाजायतेत्यर्थः।  मन्  मन् (मन ज्ञाने)। &amp;lsquo;न हि त्वा पूषन्नतिमन्ये&amp;rsquo; (ऋ० १।१३८।४)। आत्मानं नाधिकं (श्रेयांसं) गणयामीत्यर्थः। न त्वामतिक्रम्यान्यां देवतां मन्य इति दुर्गः। &amp;lsquo;भृगुर्ह वै वारुणिः। वरुणं पितरं विद्ययाऽतिमेने&amp;rsquo; (श० ब्रा० ११।६।१।१)। उक्तोऽर्थः। &amp;lsquo;मद्विधं योतिमन्येत धर्मनित्यं जितेन्द्रियम्&amp;rsquo; (रा० ३।४३।४५)। अतिमन्येत=अतिक्रामेत्। अवमन्येत। &amp;lsquo;किं नो भ्रातरगस्त्य सखा सन्नति मन्यसे&amp;rsquo; (ऋ० १।१७०।३)। उक्तपूर्व एवार्थः। &amp;lsquo;तस्मान्नाति मन्येत पराभवस्य हैतन्मुखं यदतिमानः&amp;rsquo; (श० ब्रा० ५।१।१।१)। अतिमानः गर्वः, दर्पः। &amp;lsquo;प्रजापतिः सविता भूत्वा प्रजा असृजत। ता एनमत्यमन्यन्त&amp;rsquo; (तै० ब्रा० १।६।४)। अत्यमन्यन्त अवाजानन्, अवज्ञां कृतवत्यः। &amp;lsquo;अतीव यो मरुतो मन्यते नः&amp;rsquo; (अथर्व० २।१२।६)। अतिमन्यतेऽतिक्रान्तान्मन्यते।  यज्  यज् (यज देवपूजासंपतिकरणदानेषु)। &amp;lsquo;यः स्वां देवतामतियजते&amp;rsquo; (तै० सं० २।५।४।४)। अतिक्रम्य देवतान्तरं यजत इत्याह।  या  या (या प्रापणे)। &amp;lsquo;मातियासीः&amp;rsquo; (भट्टि० २।५१)। मातिक्रमीः, माऽतिक्रम्य गमः। &amp;lsquo;येनातियाथो दुरितानि विश्वा&amp;rsquo; (ऋ० ५।७७।३)। येन रथेन। अनन्तरोदित एवार्थः। &amp;lsquo;अति वायो ससतो याहि&amp;rsquo; (ऋ० १।१३५।७)। ससतः स्वपतो जनस्योपरि वाहि, प्रवान्याहीत्याह।  याच्  याच् (टुयाचृ याच्ञायाम्)। &amp;lsquo;अतियाच्ञा तु जीयेत दौर्मत्याविनयेन वा&amp;rsquo; (कौ० अ० ३।१३।३७)। अतियाच्ञाऽत्यधिकनिर्वेशस्य मार्गणम्।  युज्  युज् (युजिर् योगे)। &amp;lsquo;ग्राम्यातियोगात्&amp;rsquo; (माधव० २६।७)। मैथुनातिसेवयेत्युक्तं भवति।  राज्  राज् (राजृ दीप्तौ)। &amp;lsquo;सद्यो यः स्पन्द्रो विषितो धवीयानृणो न तायुरति धन्वा राट्&amp;rsquo; (ऋ० ६।१२।५)। अतिराट् अतिराजति अतिक्रम्य राजते।  रिच्  रिच् (रिचिर् विरेचने)। &amp;lsquo;संभावितस्य चाकीर्तिर्मरणादतिरिच्यते&amp;rsquo; (गीता० २।३४)। मरणादधिका भवति। अकीर्तिरयश उपक्रोशः। अकीर्तिरनिष्टतरा दुःखतरा भवतीत्याशयः। &amp;lsquo;पुत्रगात्रस्य संस्पर्शश्चन्दनादतिरिच्यते&amp;rsquo; (भा० वन० )। चन्दनाच्छ्रेयान्भवति। सुखावहतरो भवतीत्यर्थः। &amp;lsquo;न तद्भूतमहं मन्ये यदर्कादतिरिच्यते&amp;rsquo; (भा० वन० ३।४५)। ततः श्रेयो भवतीत्यर्थः। &amp;lsquo;अश्वमेधसहस्रेभ्यः सत्यमेवातिरिच्यते&amp;rsquo; (हितोप० ४।१३१)। ततो ज्यायो भवतीत्यर्थः। &amp;lsquo;गृहं तु गृहिणीहीनं कान्तारादतिरिच्यते&amp;rsquo; (पञ्चत० ४।८१)। अधिकमनेषणीयं भवति, शून्यत्वादतितरां प्रतिभयं भवतीति भावः। वाचः कर्मातिरिच्यते। कर्म गरीयो भवति। &amp;lsquo;दैवमत्रातिरिच्यते&amp;rsquo; (हितोप०)। दैवमुत्तरं भवति, प्रभवतीति यावत्। &amp;lsquo;आकिञ्चन्यं च राज्यं च तुलया समतोलयम्। अत्यरिच्यत दारिद्र्यं राज्यादपि गुणाधिकम्&amp;rsquo; (रा० गोरेसियो० २।६१।१०)। अतिरिक्तं हि दारिद्र्यस्य गौरवं प्रादुरासीत् इत्यर्थः। &amp;lsquo;छन्दसामति त्रीण्यरिच्यन्त। न त्रीण्युदभवन्&amp;rsquo; (तै० ब्रा० १।५।१२।१)। त्रीणि भूयोक्षराण्यभूवन्। त्रीणि च न्यूनाक्षराणीत्याह। &amp;lsquo;न वा आत्माङ्गान्यतिरिच्यते, नात्मानमङ्गान्यतिरिच्यन्ते&amp;rsquo; (श० ब्रा० १२।२।३।६)। पृथगवस्थितानि नोपलभ्यन्ते, आत्मनान्तरीयकाणि, भवन्तीति भावः। आत्मेह देहवचनः। &amp;lsquo;यस्य दिवमति मह्वा पृथिव्याः पुरुमायस्य रिरिचे महित्वम्&amp;rsquo; (ऋ० ६।२१।२)। दिवमतिरिरिचे महत्त्वम् दिवोपि ज्यायो बभूव, दिवमतिलङ्घ्य पप्रथ इत्याह। &amp;lsquo;सोमं मातिरीरिचः&amp;rsquo; (श० ब्रा० ४।४।२।७)। माऽतिसावीरित्यर्थः। &amp;lsquo;इदं वाऽत्यरीरिचन्निदं न्यूनमक्रन्&amp;rsquo; (श० ब्रा० ११।२।३।७)। अत्यरीरिचन् यावद् विहितं ततो तिरिक्तमवारिषुः। &amp;lsquo;यदस्य कर्मणोत्यरीरिचं यद्वा न्यूनमिहाकरम्&amp;rsquo; (आप० श्रौ० ३।१५।१)। उक्तोऽर्थः।  रुच्  रुच् (रुच दीप्तावभिप्रीतौ च)। &amp;lsquo;दूरे चित्सन्तळिदिवाति रोचसे&amp;rsquo; (ऋ० १।९४।७)। अतिशयेन दीप्यस इत्यर्थः। &amp;lsquo;यः परस्याः परावतस्तिरो धन्वातिरोचते&amp;rsquo; (ऋ० १०।१८७।२)। अतिरोचतेऽतिभासते। &amp;lsquo;अत्यरोचत तान्सर्वान्धृष्टद्युम्नः समागतान्&amp;rsquo; (भा० द्रोण० २३।८१)। अत्यरोचत धाम्नात्यशेत।  रह्  रह् (रुह बीजजन्मनि)। &amp;lsquo;यदन्नेनातिरोहति&amp;rsquo; (ऋ० १०।९०।२)। यदन्नेन संवर्धत इत्याह। &amp;lsquo;अतिरूढत्वम्&amp;rsquo; (राज० ६।२७२)। अतिप्रसिद्धिः, महती प्रथा। सार्वलौकिकत्वम्।  लभ्  लभ् (डुलभष् प्राप्तौ)। &amp;lsquo;तस्य परिचारकजनं वाग्दण्डपारुष्यातिलब्धं मार्गेत&amp;rsquo; (कौ० अ० ४।७।१४)। अतिलब्धं परुषं व्यवहृतं तीक्ष्णं वा दण्डितम्।  वच्  वच् (वच परिभाषणे, ब्रूञ् आदेशो वा)। &amp;lsquo;यो नात्युक्तः प्राह रूक्षं प्रियं वा&amp;rsquo; (भा० शां० २९९।१७)। अत्युक्तो निन्दितः स्तुतो वा।  वद्  वद् (वद व्यक्तायां वाचि)। &amp;lsquo;दुन्दुभिः सर्वा वाचोऽतिवदति&amp;rsquo; (तै० ब्रा० १।३।६।२)। सर्वान्ध्वनीन्न्यक् करोति, सर्वाञ्शब्दांस्तिरयति। &amp;lsquo;एष तु अतिवदति यः सत्येनातिवदति&amp;rsquo; (छां० उ० ७।१६।१)। सुतरां वदतीत्यर्थः। &amp;lsquo;यदिदं कुरुपञ्चालानां ब्राह्मणानत्यवादीः किं ब्रह्म विद्वानिति&amp;rsquo; (बृ० उ० ३।९।१९)। अत्यवादीः=अनिन्दीः, अवाक्षैप्सीः। &amp;lsquo;यः परेषां नरो नित्यमतिवादांस्तितिक्षते। देवयानि विजानीहि तेन सर्वमिदं जितम्&amp;rsquo; (भा० आदि० ७९।१)। अतिवादो निन्दावचनम्। &amp;lsquo;पारुष्यमतिवादः स्यात्&amp;rsquo; (अमरः)। अतिवादं शंसति। &amp;lsquo;अतिवादेन वै देवा असुरानत्युद्य अथैनानत्यायन्&amp;rsquo; (ऐ० ब्रा०)। अतिवादोऽत्युक्तिः। &amp;lsquo;अतिवादाद् वदाम्येष मा धर्ममभिशङ्किथाः&amp;rsquo; (भा० वन० ३१।७)। मानान्तरमतिक्रान्तो वादोऽतिवादः। वेदैकप्रमाणप्रमितः। &amp;lsquo;प्राणो ह्येष सर्वभूतैर्विभाति। विजानन् विद्वान् भवते नातिवादी&amp;rsquo; (मुं० उ० ३।१।४)। इतरनैरपेक्ष्येण स्वेन प्रतिज्ञातमर्थमेव प्रतितिष्ठापयिषुरतिवादी भवति। &amp;lsquo;अति वै नो ऽवादीरिति होचुर्यो नो भूयसः सतः पूर्वो ऽ प्राक्षीः&amp;rsquo; (जै० ब्रा० १।२२)। अत्यवादीः=अतिक्रम्यावादीः, अनिन्दीः। &amp;lsquo;कामदानमतिमात्रमेकस्यातिवादं च वर्जयेयुः&amp;rsquo; (कौ० अ० ४।१।५९)। &amp;lsquo;परिभवोपघातकुत्सातिवादांश्चैषु न प्रयुञ्जीत&amp;rsquo; (कौ० अ० ७।१६।२२)। अतिवादो धिक्कारः।  वस्  वस् (वस निवासे)। &amp;lsquo;श्राद्धात् पूर्वस्मिन्नहन्युपवासोऽतिवास उच्यते।&amp;rsquo;  वह्  वह् (वह प्रापणे)। &amp;lsquo;अथैना (देवताः) मृत्युमत्यवहत्&amp;rsquo; (श० ब्रा० १४।४।१।१२)। मृत्युमत्यवहत् मृत्योः पारेऽनयदित्यर्थः। &amp;lsquo;अतिवाहयाम्बभूव त्रियामाम्&amp;rsquo; (रघु० ९।७०)। अतिवाहयाम्बभूव क्षपयाम्बभूव। &amp;lsquo;अस्मिँस्तमालविटपान्धकारे प्रविश्य एनमतिवाहयामः&amp;rsquo; (रत्ना० २)। तत्कृतानुसारादात्मानं परिहराम इत्युक्तं भवति। &amp;lsquo;राजपुत्रैः समं सख्यं कृच्छ्रादप्यतिवाह्यते&amp;rsquo; (कथा० २८।१११)। अतिवाह्यते निर्वाह्यते। &amp;lsquo;किं वा मयापि न दिनान्यतिवाहितानि&amp;rsquo; (मालती० ६।१३)। गमितानीति यावत्। &amp;lsquo;गुहाविसारीण्यतिवाहितानि मया कथंचिद् धनगर्जितानि&amp;rsquo; (रघु० १३।२८)। अतिवाहितानि सोढानि। &amp;lsquo;लोकातिवाहिते मार्गे&amp;rsquo; (सर्वद०)। लोकेन प्रहत इत्यर्थः। &amp;lsquo;अलकामतिवाह्यैव वसतिं वसुसम्पदाम्&amp;rsquo; (कु० ६।३७)। अतिवाह्य सङ्क्रमय्य। अतिशय्य, परिच्छिद्येति यावदिति तु मल्लिः। &amp;lsquo;स शापस्तेनातिवाहितः&amp;rsquo; (कथा० ३३।९१)। अतिवाहितः सोढः। &amp;lsquo;आतिवाहिक एवायं त्वादृशैश्चित्तदेहकः&amp;rsquo; (यो० वा०)। अत्यन्तं कार्याकारं वोढुं समर्थोऽतिवाही सूक्ष्मभूतसङ्घः, तेन निर्वृत्त आतिवाहिकः। &amp;lsquo;कार्यमदेशेनातिवाहयति&amp;rsquo; (कौ० श्र० ४।९।१५)। अतिवाहयति निर्वाहयति।  वा  वा (वा गतिगन्धनयोः)। &amp;lsquo;न भूमिं वातो अतिवाति&amp;rsquo; (अथर्व० ४।५।२)। नातिमात्रं गच्छत्वित्यर्थः।  वी  वी (वी गतिव्याप्तिप्रजनकान्त्यसनखादनेषु)। &amp;lsquo;वेत्यग्रुर्जनिवान्वा अति स्पृधः&amp;rsquo; (ऋ० ५।४४।७)। स्पृधोतिवेति योद्धृनत्यासादयति।  वृत्  वृत् (वृतु वर्तने)। &amp;lsquo;अपत्यलोभाद्या तु स्त्री भर्तारम् अतिवर्तते&amp;rsquo; (मनु० ५।१६१)। अतिवर्ततेऽतिलङ्घते व्यभिचरति। &amp;lsquo;दुःशासनरथं प्राप्य यत्पार्थो नात्यवर्तत&amp;rsquo; (भा० भीष्म० ११०।२०)। नालङ्घत। &amp;lsquo;यथाहं कर्मणा वाचा शरीरेण च राघवम्। नातिवर्तेय…&amp;rsquo; (रा० )। अनुव्रता न स्यामित्यर्थः। &amp;lsquo;बान्धवस्नेहं राज्यलोभोऽतिवर्तते&amp;rsquo; (कथा० ४१।४०)। अतिवर्ततेऽभिभवति। बाधते। &amp;lsquo;नक्षत्रमतिपृच्छन्तं बालमर्थोऽतिवर्तते।&amp;rsquo; (कौ० अ० ९।४।२६)। अतिवर्तते त्यजति। &amp;lsquo;ऋतुस्नातां सतीं भार्यामृतुकालानुरोधिनीम्। अति वर्तेत दुष्टात्मा…&amp;rsquo; (रा० २।७५।५२)॥ अतिवर्तेत=उपेक्षेत, तत्रौदासीन्येन वर्तेत। &amp;lsquo;उपासते पुरुषं ये ह्यकामास्ते शुक्रमेतदतिवर्तन्ते&amp;rsquo; (मुं० उ० ३।२।१)। अतिवर्तन्तेऽतितरन्ति। &amp;lsquo;कोऽन्यो जीवितुकामो देवस्य शासनमतिवर्तते&amp;rsquo; (मुद्रा० ३)। अतिवर्तते लङ्घते। &amp;lsquo;एवं तयोः प्रत्यहमन्योन्याहारादिदानेन कालोतिवर्तते&amp;rsquo; (हितोप० १)। अतिवर्ततेऽतियाति। &amp;lsquo;आ षोडशाद् ब्राह्मणस्य सावित्री नातिवर्तते&amp;rsquo; (मनु० २।३८)। अतिक्रान्तकाला न भवतीत्युक्तं भवति। &amp;lsquo;यथा मे हृदयं नित्यं नातिवर्तते राघवाद्&amp;rsquo; (रा० )। नातिवर्तते न व्यपवर्तते। &amp;lsquo;…प्रविष्टस्तात भारतीम्। सूर्योदये महाबाहुर्दिवसश्चातिवर्तते।&amp;rsquo; अतिक्रामति, व्यत्थेति। &amp;lsquo;असाध्यानतिवर्तन्ते प्रमेहा रजनी यथा&amp;rsquo; (सुश्रुते)। अभिभवन्ति अधिकूर्वते। &amp;lsquo;विद्या वितर्को विज्ञानं स्मृतिस्तत्परता क्रिया। यस्यैते षड् गुणास्तस्य न साध्यमतिवर्तते&amp;rsquo; (चरक० सूत्र० ९।२०)। नातिवर्तते न नश्यति। &amp;lsquo;किमाचारः कथं चैतान् त्रीन् गुणानतिवर्तते&amp;rsquo; (गीता० १४।२१)। गुणातीतो भवतीत्याह। निस्त्रैगुण्योभवतीति वा। &amp;lsquo;येनेन्द्रियेण गृह्यते शब्दस्तस्य विषयभावमतिवृत्तोऽर्थो न गृह्यते&amp;rsquo; (न्यायसू० २।१।५१ भाष्ये)। &amp;lsquo;त्वं नातिवृद्धो वयसा नातिवृत्तश्च यौवनात्। कथमल्पेन कालेन पृथिवीमटसि द्विज&amp;rsquo; (मार्क० पु० ६१।११)॥ यौवनादतिवृत्तः=यौवनाद् दूरं गतः। &amp;lsquo;अधर्मेण जितो धर्मः प्रवृत्तमधरोत्तरम्। शर्मिष्ठयाऽतिवृत्तास्मि दुहित्रा वृषपर्वणः&amp;rsquo; (भा० आदि० ८३।२८)॥ अतिवृत्ताऽतिशयिता, विशेषिता, दूरीकृता, पश्चात्कृता। &amp;lsquo;नूनं दैवं न शक्यं हि पौरुषेणातिवर्तितुम्। यदर्थं यत्नवानेव न लभे विप्रतां विभो&amp;rsquo; (भा० अनु० २९।१९)॥ अतिवर्तितुम्, बाधितुम्, अभिभवितुम्। &amp;lsquo;यानस्य चैव यातुश्च यानस्वामिन एव च। दशातिवर्तनान्याहुः शेषे दण्डो विधीयते&amp;rsquo; (मनु० ८।२९०)। अतिवर्तनानि क्षम्याण्यागांसि। दण्डनिर्मुक्ता अपराधाः। &amp;lsquo;रामं दर्शय मे शीघ्रं पुरा मेऽर्थोऽतिवर्तते&amp;rsquo; (रा० ७।१०५।२)। अतिवर्तते ऽतिक्रामति, अत्येति। कालम् इति शेषः।  व्यध्  व्यध् (व्यध ताडने)। &amp;lsquo;अति क्षिप्रेव विध्यति&amp;rsquo; (ऋ० ४।८।८)। &amp;lsquo;आ राष्ट्रे राजन्यः शूर इषव्योतिव्याधी महारथो जायताम्&amp;rsquo; (वा० सं० २२।२२)। अतिव्याधी दूराद् व्यधनशीलः। यो वा निष्पत्रा करोत्यरीन्।  व्रज्  व्रज् (व्रज गतौ)। &amp;lsquo;अपरेण वेदिमतिव्रज्य&amp;rsquo; (आश्व० श्रौ० २।३।११)। अतिव्रज्य लङ्घयित्वा।  शी  शी (शीङ् स्वप्ने)। &amp;lsquo;अहं पतीन्नातिशये नात्यश्ने नातिभूषये&amp;rsquo; (भा० वन० २३३।३८)। पतीनतिक्रम्य न शये, यावन्मे पतयो न शेरते तावन्नाहं शये। अहं जघन्यसंवेशिनीत्याह। &amp;lsquo;नैतानतिशयेज्जातु नात्यश्नीयान्न दूषयेत्&amp;rsquo; (भा० शां० १०८।१०)। उक्तोऽर्थः। &amp;lsquo;पूर्वान्महाभाग तयाऽतिशेषे&amp;rsquo; (रघु० ५।१४)। अतिक्रामसीत्यर्थः। &amp;lsquo;धाम्नाऽतिशाययति धाम सहस्रधाम्नः&amp;rsquo; (मुद्रा० ३।१७)। स्वार्थेणिच्। उक्तचर एवार्थः। &amp;lsquo;चरितेन चातिशयिता मुनयः&amp;rsquo; (कि० ६।३२)। अतिवृत्ताः। चरितोत्कर्षेण पृष्ठतः कृता इत्यर्थः। &amp;lsquo;न शक्नुमो वयमार्यस्य मतिमतिशयितुम्&amp;rsquo; (मुद्रा० ३)। अतिशयितुमतिक्रमितुम्, मतिमाहात्म्यमत्येतुम्। &amp;lsquo;महार्घस्तीर्थानामिव हि महतां कोप्यतिशयः&amp;rsquo; (उत्तर० ६।११)। अतिशयः प्रकर्ष उत्कर्षः, माहात्म्यम्, गौरवम्। &amp;lsquo;रत्नातिशयप्रकाशाभ्यर्थनं&amp;rsquo; (वर्जयेत्) (कौ० अ० ५।४।१०)। अतिशयो विशिष्टः प्रसादः। &amp;lsquo;प्रासादशोभातिशयालुभिः पथि प्रभोर्निवासाः पटवेश्मभिर्बभुः&amp;rsquo; (शिशु० १२।६३)। प्रासाद०=प्रासादशोभातिशायनशीलैः।  शंस्  शंस् (शंसु स्तुतौ)। &amp;lsquo;तदाहुः कस्मात्स्तुतमनुशस्यते कस्मात्स्तोममतिशंसन्ति&amp;rsquo; (शां० ब्रा० २८।१०)। स्तोमात्परेण किमिति शस्त्रमुदीर्यत इति पृच्छन्ति।  श्लिष्  श्लिष् (श्लिष आलिङ्गने)। &amp;lsquo;अतिश्लिष्टचीनांशुकान्तरीयम्।&amp;rsquo; अतिश्लिष्टं सन्दष्टम्।  सृ  सृ (सृ गतौ)। &amp;lsquo;अहरतिसृता मुहूर्त्ताः। रात्र्यतिसृता मुहूर्त्ताः&amp;rsquo; (कालाः २।१।२८ इत्यत्र वृत्तावुदाहरणे)। अतिसृताः सङ्क्रान्ताः। &amp;lsquo;अनेकवर्णं वमति मूत्रयत्यतिसार्यते।&amp;rsquo; (अष्टाङ्ग० सू० ७।२३)। अतिसार्यते विरेच्यते। अतिसारः। रुधिरादिकमतिशयेन सारयतीति व्युत्पत्तिः। व्याधिविशेषः। &amp;lsquo;शकृता यस्तु संसृष्टमतिसार्येत शोणितम्&amp;rsquo; (सुश्रुत० उत्तर० ४०।५७)। &amp;lsquo;गूढदण्डातिसारणम्&amp;rsquo; (कौ० अ० १।१६।३३)। इति दूतस्य कर्मोक्तम्। अतिसारणं छद्मना देशान्तरे सङ्क्रमणम्।  सृज्  सृज् (सृज विसर्गे)। &amp;lsquo;कामानभिव्यायन्नचिकेतोऽत्यस्राक्षीः&amp;rsquo; (कठ० उ० १।२।३)। अत्यस्राक्षीरत्याक्षीरित्यर्थः। &amp;lsquo;इत्यृषभं सम्पातवन्तमतिसृजति&amp;rsquo; (कौ० सू० २४।१९)। अतिसृजति=उत्सृजति। &amp;lsquo;स्वयमेनमभ्युदेत्य ब्रूयाद् व्रात्यातिसृज होष्यामि&amp;rsquo; (आप० ध० २।३।७।१५)। अतिसृज अनुजानीहि। &amp;lsquo;स चातिसृजेज्जुहुया न चातिसृजेन्न जुहुयात्&amp;rsquo; (अथर्व० १५।१२।२,३)। चो यद्यर्थे। &amp;lsquo;काममुद्ध्रियतामिति ब्राह्मणा अतिसृजेयुः&amp;rsquo; (आप० ध० २।१७।१९)। उक्तोऽर्थः। &amp;lsquo;यः सत्यवाद्यति तं सृजन्तु&amp;rsquo; (अथर्व० ४।१६।४)। अतिसृजन्तु मुञ्चन्तु। &amp;lsquo;न हि नमस्कारमति देवाः। ते हि नमासिताः कर्तारमतिसृजन्ति&amp;rsquo; (गो० ब्रा० उ० २।१८)। मुञ्चन्तीत्येवार्थः। अंहोमुचो भवन्तीत्याह। &amp;lsquo;इत्यतिसृष्ट उद्धरेत्&amp;rsquo; (आप० ध० २।१७।१९)। अतिसृष्टोऽनुज्ञातः। &amp;lsquo;एवमतिसृष्टस्य&amp;rsquo; (गुरुणा शिष्यस्येति शेषः) (आश्व० गृ० ३।८।७)। अतिसृष्टस्यानुज्ञातगमनस्य। &amp;lsquo;करोतु कटं भवानतिसृष्टः&amp;rsquo; (पा० ३।३।१६३ सूत्र वृत्तौ)। अनुज्ञात इत्यर्थः। &amp;lsquo;अतिसृष्टं सुरैरेकं त्र्यम्बकाय&amp;rsquo; युयुत्सवे&amp;rsquo; (रा० १।७५।१२)। कतकानुसारी पाठः। अतिसृष्टं दत्तम्। &amp;lsquo;किं वातिसृष्टः पर्वतकभ्रात्रे वैरोचकाय पूर्वप्रतिश्रुतो राज्यार्धविभागः&amp;rsquo; (मुद्रा० २)। अतिसृष्टः समर्पितः। &amp;lsquo;पुरा नारायणेनेयमतिसृष्टा मरुत्वते&amp;rsquo; (विक्रम० १।१७)। प्रतिग्रहो दत्तः, उपायनी कृता, उपहृता। &amp;lsquo;अतिसृज्य ददानीति वरं मम विशांपतिः&amp;rsquo; (रा० २।१८।२३)। अतिसृज्य प्रतिज्ञाय। &amp;lsquo;अतिसृष्टमतिबद्धं कुपितमत्यल्पमभीक्ष्णं वा बहलं सशूलं मूत्रयन्तं दृष्ट्वा मूत्रवहान्यस्य स्रोतांसि प्रदुष्टानीति विद्यात्&amp;rsquo; (चरक० वि० ५।१०)। अतिसृष्टम् अतिप्रस्रुतम्। &amp;lsquo;अतिसृष्टो अपां वृषभ&amp;rsquo; (अथर्व० १६।१।१) इति सूक्तेनापोऽतिसृज्याऽवकरं विसर्जयति। कांस्यपात्रेऽपोऽवसिच्य ताभिस्तन्मध्यगतं मलं निर्गमयतीत्यर्थ इति साम्प्रदायिकाः (इति सायणः)। अतिसर्गः कामचारानुज्ञेति प्रैषातिसर्गप्राप्तकालेषु कृत्याश्चेति सूत्रे वृत्तिः। &amp;lsquo;अतिसर्गाच्च पटवो दृष्ट्वा श्रुत्वा च मैथिलीम्&amp;rsquo; (रा० ५।६२।७)। अतिसर्गोऽनुज्ञानम्। &amp;lsquo;स्त्रीणां दानविक्रयातिसर्गा विद्यन्ते न पुंसः&amp;rsquo; (नि० ३।४)। अतिसर्गः परित्यागः परासनम्। &amp;lsquo;स्रष्टुर्वरातिसर्गात्तु मया तस्य दुरात्मनः&amp;rsquo; (रघु० १०।४२)। वरातिसर्गो वरदानम्। &amp;lsquo;तवातिसर्गाद् देवेश प्राजापत्यमिदं पदम्&amp;rsquo; (भा० कर्ण० ३४।२)। अतिसर्गः प्रसादः। &amp;lsquo;विधुरां ज्वलनातिसर्जनात्&amp;rsquo; (कु० ४।३२)। ज्वलने वह्नौ प्रक्षेपात्। &amp;lsquo;दीयतामिति वचोऽतिसर्जने&amp;rsquo; (शिशु० १४।४८)। अतिसर्जनं वितरणं विश्राणनम्। &amp;lsquo;तत्तदीयविशिखातिसर्जनात्&amp;rsquo; (कि० १३।५७)। अतिसर्जनात् प्रत्यर्पणात्। &amp;lsquo;सैषा ब्रह्मणोऽतिसृष्टिः &amp;rsquo; (बृ० उ० १।४।६)। अतिशयिता समुत्कृष्टा सृष्टिरतिसृष्टिः। &amp;lsquo;ते नमसिता होतारमतिसृजन्ते&amp;rsquo; (शां० ब्रा० १३।१)। अतिसृजन्ते अतिसृजन्ति अनुजानन्ति। &amp;lsquo;तच्छ्रेयो रूपमत्यसृजत् क्षत्रम्&amp;rsquo; (बृह० उ० १।४।११)। अत्यसृजत् अतिशयेनासृजत्। &amp;lsquo;ब्राह्मणेभ्यश्चात्मानमतिसृजेत्&amp;rsquo; (कौ० अ० १०।३।३७)। अतिसृजेत् परिदद्याद् अर्पयेत्। &amp;lsquo;स चेदाचारक्रमं दर्शयेन्न विक्रेतारं तस्य द्रव्यस्यातिसर्गेण मुच्येत&amp;rsquo; (कौ० अ० ३।१६।१३)। अतिसर्गेण प्रत्यर्पणेन। &amp;lsquo;तं राजा दूष्यद्रव्योपभोगातिसर्गेण दृष्ये विक्रमयेत्&amp;rsquo; (कौ० अ० ५।१।६)। अतिसर्गोऽनुज्ञानम्।  सृप्  सृप् (सृप्लृ गतौ)। &amp;lsquo;अहिर्न जूर्णामतिसर्पति त्वचम्&amp;rsquo; (ऋ० ९।८६।४४)। अतिसर्पति परित्यज्य गच्छति।  स्कन्द्  स्कन्द् (स्कन्दिर् गतिशोषणयोः)। &amp;lsquo;ते स्पन्द्रासो नोक्षणोऽति ष्कन्दन्ति शर्वरीः&amp;rsquo; (ऋ० ५।५२।३)। अतियान्तीत्यर्थः।  स्था  स्था (ष्ठा गतिनिवृत्तौ)। &amp;lsquo;स भूमिं विश्वतो वृत्वात्यतिष्ठद् दशाङ्गुलम्&amp;rsquo; (ऋ० १०।९०।१)। अत्यतिष्ठत् अतिक्रम्यातिष्ठत्। &amp;lsquo;इदं सर्वमतितिष्ठत्यार्वागेवास्मादिदं सर्वं भवति यो राजसूयेन यजते&amp;rsquo; (श० ब्रा० ५।४।२।५)। अतितिष्ठति अतिक्रम्य अतिशय्य तिष्ठति। &amp;lsquo;पुरुषो ह नारायणोऽकामयत। अतितिष्ठेयं सर्वाणि भूतानि&amp;rsquo; (श० ब्रा० १३।६।१।१)। उक्तोऽर्थः। &amp;lsquo;यो जनान् महिषाँ इवातितस्थौ पवीरवान्&amp;rsquo; (ऋ० १०।६०।३)। अतितस्थौ अतितष्ठौ अतिभवति, अतिभूय तिष्ठतीति वा। पवीरवान् आयुधवान्। &amp;lsquo;बृहत्पाण्डरवासा अतिष्ठाः सर्वेषां भूतानां मूर्धा&amp;rsquo; (कौ० ब्रा० उ० ४।२)। अतिष्ठाः अतितिष्ठतीति। कर्तरि विच्। &amp;lsquo;अतिष्ठा सर्वेषां भूतानां मूर्धा राजेति&amp;rsquo; (श० ब्रा० १४।५।१।२)। अतिष्ठा=अत्युत्कर्षः। अतिष्ठा वा एषा च्छन्दसां यदतिच्छन्दाः। &amp;lsquo;अतिष्ठाऽअश्वमेधो यज्ञानाम्&amp;rsquo; (श० ब्रा० १३।५।१।९)। &amp;lsquo;अतिष्ठावान् बभूव हि&amp;rsquo; (अथर्व० ३।२३।६) अतिक्रम्यावस्थानमतिष्ठा। तद्वान्। &amp;lsquo;अत्यतिष्ठद्रणे भीष्मो विधूम इव पावकः&amp;rsquo; (भा० भीष्म० ४९।४५)। अत्यतिष्ठत् (इतरान्) अतिक्रम्यातिष्ठत्।  स्वृ  स्वृ (शब्दोपतापयोः)। &amp;lsquo;यदा वा ऋचमाप्नोत्योमित्येवाति स्वरति&amp;rsquo; (छां० उ० १।४।४)। अतिशयेन स्वरति शब्दं करोति उच्चारयति।  हन्  हन् (हन हिंसागत्योः)। &amp;lsquo;तच्चेदतिहन्यात्&amp;rsquo; (आप० श्रौ० ६।४।१४।१३)। सायम्प्रातर्हुतमतीत्य पुनश्चेद् रुद्रो हन्यात् (पशूनिति शेषः) इत्यर्थः। &amp;lsquo;तस्य हैतस्य हृदये पादावतिहतौ&amp;rsquo; (श० ब्रा० १०।५।२।१३)। अतिहतौ निखातौ। &amp;lsquo;तदेतत् सृष्टम् (अन्नम्) पराङ् अत्यजिघांसत्&amp;rsquo; (ऐ० उ० १।३)। अत्यजिघांसत् अतिक्रम्य गन्तुमैच्छत्। इह हन्तिर्गत्यर्थः। &amp;lsquo;स यथा कुमारो वा महाराजो वा ऽतिघ्नीमानन्दस्य गत्वा शयीत&amp;rsquo; (बृह० उ० २।१।१९)। अतिघ्नीम् अतिशयम्, परां काष्ठाम्।  हा  हा (ओहाक् त्यागे)। &amp;lsquo;अतिहाय पूर्वामाहुतिं तूष्णीमुत्तरां समिधि जुहोति&amp;rsquo; (भा० श्रौ० ६।१२।१०)। अतिहाय अतिक्रम्य। पूर्वस्या आहुतेः परेण। &amp;lsquo;माऽस्मानतिहाय दाः&amp;rsquo; (नि० १।३।७)। अतिहाय=अतिक्रम्य। परिहृत्य।  हि  हि (हि गतौ वृद्धौ च)। &amp;lsquo;आयुर्यत्ते अतिहितं पराचैः&amp;rsquo; (अथर्व० ७।५५।३)। पराचैरतिहितं पराङ् अतिगतम्।  हृ  हृ (हृञ् हरणे)। &amp;lsquo;ता (अपः) नातिहृत्य सादयेन्नो अनाप्ताः&amp;rsquo; (श० ब्रा० १।१।१।२१)। अतिहृत्य सीमानमतिक्रम्य। &amp;lsquo;न प्रत्यञ्चमक्षमध्वर्युः। सोमग्रहमतिहरति&amp;rsquo; (श० ब्रा० ५।१।२।१७)। अतिहरति नयति। अतिशब्दः प्रत्यङ्नयनमतिक्रमो भवतीति द्योतनाय। &amp;lsquo;न च देशकालोपभोगच्छलेनातिहरेयुः&amp;rsquo; (कार्याणि) (कौ० अ० ३।२०।२२)। न प्रत्यादिशेयुरित्यर्थः।  </description>
    </item>
    
    <item>
      <title>१३५ अत्यति</title>
      <link>https://vishvAsa.github.io/sanskrit/koshaH/upasargArtha-chandrikA/135_atyati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/135_atyati/</guid>
      <description>क्रम्  क्रम् (क्रमु पादविक्षेपे)। &amp;lsquo;कथं त्वामत्यतिक्रान्तः&amp;rsquo; (भा० आदि० १२५।१८)। शोकाकुलत्वाच्छब्दस्याभ्यास इति नीलकण्ठः।  रिच्  रिच् (रिचिर् विरेचने)। &amp;lsquo;ध्रियमाणः कपोतस्तु मांसेनात्यतिरिच्यते&amp;rsquo; (भा० वन० १३१।२७)। अत्यतिरिच्यते=अतितरामतिरिक्तो भवति, गुरुभारतरो भवतीत्याह।  </description>
    </item>
    
    <item>
      <title>१३६ प्रत्यभि</title>
      <link>https://vishvAsa.github.io/sanskrit/koshaH/upasargArtha-chandrikA/136_pratyabhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/136_pratyabhi/</guid>
      <description>चर्  चर् (चर गतिभक्षणयोः)। &amp;lsquo;प्रति तमभि चर योऽस्मान्द्वेष्टि यं वयं द्विष्मः&amp;rsquo; (अथर्व० २।१।३)। परकृतां कृत्यां निवर्त्य तमपि नाशयेत्यर्थः।  ज्ञा  ज्ञा (ज्ञा अवबोधने)। &amp;lsquo;यतस्त्वं भिन्नजात्यन्वयसंस्कारं शरीरं जात्यन्वयवर्जितस्यात्मनः प्रत्यभिज्ञासीः&amp;rsquo; (उप० सा० १।१५)। प्रत्यभिज्ञासीः=प्रत्यभ्यज्ञासीः=अज्ञासीः। स्मरणं तु नार्थः।  धा  धा (डुधाञ् धारणपोषणयोः)। &amp;lsquo;विश्वं…प्रत्यभिधास्यति&amp;rsquo; (भा० पु० ३।७।४)। प्रतिसंहरिष्यतीत्यर्थः। प्रत्यपिधास्यतीति पाठान्तरम्। &amp;lsquo;मया प्रत्यभिहिता&amp;rsquo; (शा० )। प्रतिवचनमुक्ता, प्रत्युक्ता। &amp;lsquo;यथा च प्रत्यभिहितम्&amp;rsquo; (भा० उ० १९१।४)। तदनुमतमित्यर्थः।  मृश्  मृश् (मृश आमर्शने, आमर्शनं स्पर्शः)। &amp;lsquo;यद्यु नीची स्रुक् स्यादपि वा भिद्येत किं तत्र कर्म का वा प्रायश्चित्तिरिति। तस्योक्तः प्रत्यभिमर्शः&amp;rsquo; (जै० ब्रा० १।५४)। प्रत्यभिमर्शः शोधनम्। &amp;lsquo;इत्यात्मनः प्रत्यभिमर्शः&amp;rsquo; (ऐ० ब्रा० ७।३३)। हस्तेन सम्पूर्णः स्पर्शः प्रत्यभिमर्शः।  युज्  युज् (युजिर् योगे)। &amp;lsquo;चित्राङ्गदोऽथ तं क्रोधाद् धावन् प्रत्यभियुक्तवान्&amp;rsquo; (कथा० १०७।९९)। तं प्रत्यभियुक्तवान् तं प्रत्यवास्कन्दत्। &amp;lsquo;अभियोगमनिस्तीर्य नैनं प्रत्यभियोजयेत्&amp;rsquo; (याज्ञ० २।९)। न प्रत्यभियोजयेत्, अभियुज्यत इत्यभियोगोऽपराधः, तेन न प्रतीपं योजयेदित्यर्थः।  नन्द्  नन्द् (टुनदि समृद्धौ)। &amp;lsquo;अभिवाद्य…विप्रांश्च तैश्च प्रत्यभिनन्दितः&amp;rsquo; (भा० अनु० १६७।१६)। प्रत्यभिनन्दितः स्वागतव्याहारेणाऽऽसनादिदानेन च सभाजितः।  वद्  वद् (वद व्यक्तायां वाचि)। &amp;lsquo;प्रत्यभिवादेऽशूद्रे&amp;rsquo; (पा० ८।२।८३)। अभिवादितेन गुरुणा प्रयुक्ताऽऽशीः प्रत्यभिवाद आयुष्मानेधि देवदत्त३ इत्यादिलक्षणः।  सृ  सृ (सृ गतौ)। &amp;lsquo;सन्ध्यां वसिष्ठमासीनं तमत्यभिसृताः पुरा&amp;rsquo; (भा० आदि० ९५।१४)। अत्यभिसृताः=अतिक्रान्तवन्तः।  </description>
    </item>
    
    <item>
      <title>१३७ अत्याङ् (अति&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/137_atyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/137_atyA~N/</guid>
      <description>अर्ज  अर्ज (अर्ज षर्ज अर्जने, अर्ज प्रतियत्ने)। &amp;lsquo;अथैनमुत्क्रान्तमेधमत्यार्जन्त&amp;rsquo; (ऐ० ब्रा० २।८)। अत्यार्जन्त पार्श्वतो न्यदधुः।  इ  इ (इण् गतौ)। &amp;lsquo;सर्वे देवा आत्यायन्ति&amp;rsquo; (अथर्व० ११।१२।१४)। शत्रूनतिक्रम्यायन्ति।  कृ  (डुकृञ् करणे)। &amp;lsquo;तामुदीचीमत्याकुर्वन्ति&amp;rsquo; (श० ब्रा० ३।२।४।२२)। उत्तरां दिशम्प्रति नयन्तीत्याह। &amp;lsquo;गार्गिकयाऽत्याकुरुते&amp;rsquo; (पा० ५।१।१३४ सूत्रे वृत्तौ)। अत्याकुरुतेऽधिक्षिपति। &amp;lsquo;गोत्रचरणाच्छ्लाधात्याकारतदवेतेषु&amp;rsquo; (पा० ५।१।१३४)। अत्याकारः पराधिक्षेपः।  क्रम्  क्रम् (क्रमु पादविक्षेपे)। &amp;lsquo;अत्याक्रामति प्रतिप्रस्थाता&amp;rsquo; (श० ब्रा० ४।५।२।११)। अग्रतः प्रसरतीत्याह।  दृ  दृ (दृङ् आदरे)। &amp;lsquo;यस्तां विविक्तचरितैरनुवर्तमानां नात्याद्रियत&amp;rsquo; (भा० पु० ३।१६।२१)। न तां बह्वगणयत्, नामानयत्। &amp;lsquo;नात्यादृतशरीरसंस्करा&amp;rsquo; (दशकु०)। परिकर्मण्यदत्तावधाना। अङ्गसंस्कारेऽनास्था।  धा  धा (डुधाञ् धारणपोषणयोः)। &amp;lsquo;सूयमे मे अँद्य धृताची भूयास्तां स्वावृतौ सूपावृतावित्युपभृति जुहूमत्यादधाति&amp;rsquo; (आप० श्रौ० २।४।१३।४)। अत्यादधाति उपरि स्थापयति। &amp;lsquo;पुरुषं तद्वीर्येणात्यादधाति&amp;rsquo; (श० ब्रा० ७।५।२।१४)। अत्यादधाति उपरि दधाति। अत्यन्तमाधीयते तन्निवारणार्थं मनो दीयते यस्मिंस्तद् अत्याहितम्। अत्याहितं महामीतिः कर्म जीवानपेक्षि चेत्यमरः। &amp;lsquo;न केवलमत्याहितं सापवादमपि&amp;rsquo; (उत्तर० २)। अत्याहितमापद्। &amp;lsquo;अत्याहितं किमपि राक्षसकर्म कुर्यात्&amp;rsquo; (महावीर० ४।४९)। अत्याहितं साहसम्, असमीक्ष्यकृतं वा। &amp;lsquo;अत्याहितं चिन्तयित्वा व्यस्मयन्त पृथग्जनाः&amp;rsquo; (भा० वि० २५।१)। उक्तोऽर्थः। &amp;lsquo;अराजके धनं नास्ति नास्ति भार्याप्यराजके। इदमत्याहितं चान्यत् कुतः सत्यमराजके&amp;rsquo; (रा० २।६७।११)॥ अत्याहितं महाभीतिः। &amp;lsquo;परिक्षीणोऽन्यात्तस्वः कदर्यो व्यसन्यत्याहितव्यवहारश्चेति लुब्धवर्गः&amp;rsquo; (कौ० अ० १।१४।४)। अत्याहितव्यवहारः=रमसेन व्यवहर्ता, साहसिकः। &amp;lsquo;अतिव्ययकर्तारमत्याहितकर्माणं च निवेदयेयुः (कौ० अ० २।३६।९)। उक्तोऽर्थः। &amp;lsquo;निर्दग्धं रक्षो निर्दग्धा अरातय इति कपालेऽङ्गारमत्याधाय&amp;rsquo; (आप० श्रौ० १।७।२२।३)। उपरि निधायेत्यर्थः। &amp;lsquo;जानुनि चात्याधानं जङ्घायाः&amp;rsquo; (आप० ध० २।२०।१४)। इतरस्या जङ्घाया अवस्थापनम्। &amp;lsquo;अनत्याधान उरसिमनसी&amp;rsquo; (पा० १।४।७५)। अत्याधानमुपश्लेष इति मा० ध० वृ०। उपश्लेषणमिति वृत्तिः। अत्याधानमतिक्रम इति वैजयन्ती। &amp;lsquo;अथ स्त्रीभ्यः पुमांसं तद्वीर्येणात्यादधाति&amp;rsquo; (श० ब्रा० ७।५।२।१४)। अत्यादधाति उपरि दधाति। &amp;lsquo;जमदग्निर्ह वै माहेनानां पुरोहित आस। तान् ह वित्तेनात्यादधौ। त उ हैनमुपजिहिंसुः&amp;rsquo; (जै० ब्रा० १।१५२)। वित्तेन भूरिदक्षिणामार्गणेनोद्वेजयामासेति वाक्यार्थः। आधिर्मानसी व्यथा भवति। अत्याधिरनल्पा सा। &amp;lsquo;ततस्तस्मिन्मुनिसुते हृते ऽत्याहितशंसिभिः&amp;rsquo; (स्कन्द पु० का० ४।१२।६५)। अत्याहितं महदनिष्टम्।  ध्मा  ध्मा (शब्दाग्निसंयोगयोः)। &amp;lsquo;अत्याधमति&amp;rsquo; (सुश्रुत० १।३८।१३)। कृच्छ्रेण प्राणिति।  पद्  पद् (पद गतौ)। &amp;lsquo;अत्यापन्नो गुरुजनः&amp;rsquo; (महावीर० ४)। अतिशयेनापदं प्राप्तः।  रुह्  रुह् (रुह बीजजन्मनि)। &amp;lsquo;नात्यारोहति जातोर्मिर्महौघः स्वनवानपि&amp;rsquo; (रा० ४।१७।२२)। मर्यादां नातिक्रामति, वेलां नातियाति। &amp;lsquo;अत्यारूढो हि नारीणामकालज्ञो मनोभवः&amp;rsquo; (रघु० १२।३३)। अत्यारूढोऽतिवृद्धः। &amp;lsquo;अत्यारूढिर्भवति महतामप्यपभ्रंशनिष्ठा&amp;rsquo; (शा० ४)। अत्यारूढिर्महदौन्नत्यम्, महानुच्छ्रायः।  सद्  सद् (षद्लृ विशरणगत्यवसादनेषु)। &amp;lsquo;हर्षाद् वातापिरगस्त्यमत्यासा दयन्&amp;rsquo; (कौ० अ० १।६।१०)। आक्रमितुमिच्छन्। &amp;lsquo;सोऽत्यासाद्य तु तद्वेश्म तिरस्करणीमन्तरा&amp;rsquo; (रा० २।१५।२०)। आत्यासाद्य अति समीपमित्वा। &amp;lsquo;नात्यासादयितुं तात रामान्तिकमिहार्हसि&amp;rsquo; (रा० ३।३७।१७)। अत्यासादयितुमत्यन्तं प्राप्तुम्।  सृ  सृ (सृ गतौ)। &amp;lsquo;अत्यासारिण्यध्वर्योर्नाशुका स्यात्&amp;rsquo; (तै० सं० ६।५।४)। अत्यासारिणी अत्यासारवती वृष्टिः। धारासम्पात आसारः।  हृ  हृ (हृञ् हरणे)। &amp;lsquo;लोभाद् ऐलश्चातुर्वर्ण्यमत्याहारयमाणः&amp;rsquo; (विननाश) (कौ० अ० १।६।७)। अत्याहारयमाणोऽतिवेलं बलीन् हारयन् इत्यर्थः। &amp;lsquo;हृक्रोरन्यतरस्यामिति&amp;rsquo; (१।४।५३) अणौ कर्तुर्णौ विभाषा कर्मत्वम्। &amp;lsquo;अत्याहारितमर्थं वा स्वयं परमुखेन वा&amp;rsquo; (कौ० श्र० ८।५।२६)। अत्याहारितम् अतिमात्रया कररूपेणात्तम्।  </description>
    </item>
    
    <item>
      <title>१३८ अत्युद् (अति&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/138_atyud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/138_atyud/</guid>
      <description>क्रम्  क्रम् (क्रमु पादविक्षेपे)। &amp;lsquo;अत्युत्क्रान्ताश्च धर्मेषु पाषण्डसमयेषु च। कृशप्राणाः कृशधनास्तेभ्यो दत्तं महाफलम्&amp;rsquo; (भा० अनु० २३।५६)। अत्युत्क्रान्ता अत्यन्तं दूरं गताः। पाषण्डसमयेष्विति धर्मेष्वित्यस्य विशेषणम्। चः पादपूरणे।  हा  हा (ओहाङ् गतौ)। &amp;lsquo;अथ शीर्ष्णा यूपमत्युज्जिहीते&amp;rsquo; (श० ब्रा० ५।२।१।१४)। अत्युज्जिहीते आस्कन्दति, आरोहति।  </description>
    </item>
    
    <item>
      <title>१३९ अत्युप (अति&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/139_atyupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/139_atyupa/</guid>
      <description>पद्  पद् (पद गतौ)। &amp;lsquo;नात्युपपन्नसंस्थानः&amp;rsquo; (दशकु०)। नात्यनुगुणाकार इत्यर्थः।  यज्  यज् (यज देवपूजासङ्गतिकरणदानेषु)। &amp;lsquo;अथात्युपयजति। स यन्नात्युपयजेद्यावत्यो हैवाग्रे सृष्टास्तावत्यो हैव स्युर्न प्रजायेरन्&amp;rsquo; (श० ब्रा० ३।८।४।१८)। अत्युपयजति उपयाजान्करोति, भूयो यजति।  </description>
    </item>
    
    <item>
      <title>१४० अतिनिर् (अति&#43;निर्)</title>
      <link>https://vishvAsa.github.io/sanskrit/koshaH/upasargArtha-chandrikA/140_atinir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/140_atinir/</guid>
      <description>हृ  हृ (हृञ् हरणे)। &amp;lsquo;आमोदः सोऽतिनिर्हारी&amp;rsquo; (अमरः)। अतिनिरावतिशये। सातिशयं हरतीत्येवंशीलः, हारीति वा।  </description>
    </item>
    
    <item>
      <title>१४१ अतिप्र (अति&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/141_atipra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/141_atipra/</guid>
      <description>नश्  नश् (णश अदर्शने)। &amp;lsquo;नेदिमाँल्लोकानतिप्रणश्यानि&amp;rsquo; (श० ब्रा० ६।७।२।१६)। एभ्यो लोकेभ्यो हीयेयेति मा भूत्।  नी  नी (णीञ् प्रापणे)। &amp;lsquo;ततश्चैवातिप्रणयः&amp;rsquo; (गो० गृ० ४।४।४)। अतिप्रणयनं दूरतरं नयनम्।  पद्  पद् (पद गतौ)। &amp;lsquo;अलभ्यः पुनरश्वैस्तु रथात् सोऽतिप्रपादयेत्&amp;rsquo; (भा० वि० ५५।२०)। रधात्प्रपात्य इमं लोकमतिक्रमय्य परं लोकं प्रापयेदित्यर्थः।  युज्  युज् (युजिर् योगे)। &amp;lsquo;अन्या वो अन्यामति मा प्रयुक्त&amp;rsquo; (तै० सं० ४।३।११।४)। माऽतिप्रेरिरत्। &amp;lsquo;सर्वेणैवैनमिन्द्रियेणाति प्रयुङ्क्ते&amp;rsquo; (तै० सं० ७।२।७।४)। अतिप्रयुङ्क्ते दृढं बध्नाति।  वृत्  वृत् (वृतु वर्तने)। &amp;lsquo;अतिप्रवृत्तं रक्तम्&amp;rsquo; (सुश्रुते १।४५।१८)। अतिमात्रं स्यन्दमानमस्रम्। &amp;lsquo;मार्जारनकुलादीनां विषं नातिप्रवर्तते&amp;rsquo; (सुश्रुत० २।२६९।१२)। नातिप्रवर्तते न प्रभावुकं भवति।  श्रि  श्रि (श्रिञ् सेवायाम्)। &amp;lsquo;अयं तु प्रकृत्युद्धतो रामः कथमित्थमतिप्रश्रयते&amp;rsquo; (बालरा० ४)। अतिप्रश्रितो भवति। निभृतविनीतप्रश्रिताः समाः (अमरः)।  सञ्ज्  सञ्ज् (षञ्ज सङ्गे)। &amp;lsquo;तद्विरमातिप्रसङ्गात्&amp;rsquo; (उत्तर० ५)। अतिप्रसङ्गोऽविनयो वैयात्यम्। &amp;lsquo;अतिप्रसङ्गाद् विहितागसो मुहुः&amp;rsquo; (कि० ८।१२)। अतिप्रसङ्गोऽविच्छेदेन सङ्गः।  </description>
    </item>
    
    <item>
      <title>१४२ अतिवि (अति&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/142_ativi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/142_ativi/</guid>
      <description>आप्  आप् (आप्लृ व्याप्तौ)। &amp;lsquo;अलक्ष्ये लक्षणगमनमतिव्याप्तिः।&amp;rsquo;  धा  धा (डुधाञ् धारणपोषणयोः)। &amp;lsquo;य एकशतविधानमतिविधत्ते&amp;rsquo; (श० ब्रा० १०।२।३।१८)। अतिविधत्तेऽतिरिच्यानुतिष्ठतीत्याह। &amp;lsquo;पुत्रदारमतिविधाय प्रव्रजतः पूर्वः साहसदण्डः&amp;rsquo; (कौ० अ० २।१।२९)। अतिविधाय असंविधाय, भोजनाच्छादनाद्यप्रकल्प्येत्यर्थः। अप्रतिविधायेत्येवं मूलं शोध्यम्।  स्धा  स्धा (ष्ठा गतिनिवृत्तौ)। &amp;lsquo;प्रधावितान्वा वित्रस्तान्विस्रब्धानतिविष्ठितान्&amp;rsquo; (रा० ४।१८।३८)। भृगानिति पूर्वेणान्वयः, विध्यन्तीत्युत्तरेण। अतिविष्ठितान् विरोधेन स्थितान्।  </description>
    </item>
    
    <item>
      <title>१४३ अतिव्याङ् (अति&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/143_ativy~AN/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/143_ativy~AN/</guid>
      <description>हृ  हृ (हृञ् हरणे)। &amp;lsquo;तेषामतिव्याहरताम् शस्त्रवर्षं प्रमुञ्चताम्&amp;rsquo; (भा० आदि० २२७।२६)। कत्थमानानामित्यर्थः।  </description>
    </item>
    
    <item>
      <title>१४४ अतिसम् (अति&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/144_atisam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/144_atisam/</guid>
      <description>धा  धा (डुधाञ् धारणपोषणयोः)। &amp;lsquo;परलोकविरुद्धानि कुर्वाणं दूरतस्त्यजेत्। आत्मानं योऽतिसन्धत्ते सोन्यस्मै स्यात्कथं हितः&amp;rsquo; (मी० १।३।२।४ तन्त्र० उद्धृतम्)॥ अतिसन्धत्ते वञ्चयते प्रतारयति। &amp;lsquo;त्वया चन्द्रमसा च विश्वसनीयाभ्यामतिसन्धीयते कामिजनसार्थः&amp;rsquo; (शा० ३)। उक्तोऽर्थः। &amp;lsquo;संहृत्यारिविजिगीष्वोरमित्रयोः पराभियोगिनोः पार्ष्णि गृह्णतीर्यः शक्तिसम्पन्नस्य पार्ष्णिं गृह्णाति सोऽतिसन्धत्ते&amp;rsquo; (कौ० अ० ७।१३।२)। हीनशक्तिपार्ष्णिग्राह्यपेक्षया लाभविशेषं प्राप्नोतीत्युक्तं भवति। &amp;lsquo;लक्ष्यलम्भाधिकारेपि स्थैर्यप्रतिपत्त्यसंमोषैः शूरः कृतास्त्रमतिसन्धत्ते&amp;rsquo; (कौ० अ० ७।१७।२६)। अतिसन्धत्तेऽतिक्रामति, अतिशेते। &amp;lsquo;तानुपहस्यमानतामात्मनः परिहरन् कोऽतिसन्दधीत सचेताः&amp;rsquo; (ध्वन्या० ३।३३ व्याख्यायाम्)। अतिसन्दधीत=लङ्घयेत्। नाभ्युपेयादित्यर्थः। &amp;lsquo;मूलद्वारं नान्यैर्द्वारैरतिसन्दधी???पर्द्ध्या। घटफलपत्रप्रमथादिभिश्च तन्मङ्गलैश्चिनुयात्&amp;rsquo; (बृ० सं० ५३।८२)॥ नातिसन्दधीत नावमानयेत्, नातिक्रमयेत्। नास्य गौरवं लघयेत्। &amp;lsquo;कि पुनरिमामतिसन्धाय लभ्यते&amp;rsquo; (शा० ५)। अतिसन्धाय विप्रलभ्य, वञ्चयित्वा। &amp;lsquo;कथमतिसन्धेयं तुमुलम्&amp;rsquo; (महावीर०)। अतिसन्धेयं शमयितव्यम्। तुमुलं रणसङ्कुलम्। &amp;lsquo;तद्विशेषस्य ध्वनेर्यत्प्रकाशनं विप्रतिनिरासाय सहृदयव्युत्पत्तये वा तत्क्रियमाणमनतिसन्धेयमेव&amp;rsquo; (ध्वन्या० ३।३३)। अनतिसन्धेयम् अभ्युपेयम्। &amp;lsquo;ते हि शक्ता लुप्तप्रभुशक्तेरुत्साहशक्तिमतिसन्धातुम्&amp;rsquo; (महावीर० ४)। अतिसन्धातुं वञ्चनेन वशयितुम्। &amp;lsquo;परातिसन्धानमधीयते यै र्विद्येति ते सन्तु किलाप्तवाचः&amp;rsquo; (शा० ५।२३)। परातिसन्धानं परवञ्चनम्, परप्रलम्भनम्। परप्रतारणम्।  </description>
    </item>
    
    <item>
      <title>१४५ सु</title>
      <link>https://vishvAsa.github.io/sanskrit/koshaH/upasargArtha-chandrikA/145_su/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/145_su/</guid>
      <description>इ  इ (इण् गतौ)। &amp;lsquo;स्विते मा धाः&amp;rsquo; (वा० सं० ५।५)। स्वितमिति दुरितप्रतिद्वन्द्वि। स्वितमिष्टा गतिः, पुण्यम्। &amp;lsquo;ग्रीष्मो हेमन्तः शिशिरो वसन्तः शरद् वर्षाः स्विते नो दधात&amp;rsquo; (अथर्व० ६।५५।२)। उक्तोऽर्थः। &amp;lsquo;प्र यद् भरध्वे सुविताय दावने&amp;rsquo; (ऋ० ५।५९।४)। सुविताय सुप्राप्तव्याय। उकारस्य उवङादेशश्छान्दसः। &amp;lsquo;नास्माल्लोकात् स्वेतव्यम् (तै० सं० ६।१।१)। स्वेतव्यं शोभनमेतव्यम्।  क्लृप्  क्लृप् (कूपू सामर्थ्ये)। &amp;lsquo;सुकल्पितः संयति दृष्टमार्गः&amp;rsquo; (हस्ती) (का० नी० सा० १६।११)। सुकल्पितः सुशोभितः। कल्पना सज्जा समे इत्यमरः।  गम्  गम् (गम्लृ गतौ)। &amp;lsquo;सुगा वो देवाः सदना अकर्म&amp;rsquo; (अथर्व० ७।१०२।४)। सुगा=सुगानि। सुखेन गम्यतेऽत्रेति। सुदुरोरधिकरण इति वार्तिकेन डः।  जागृ  जागृ (जागृ निद्राक्षये)। &amp;lsquo;अग्ने त्वं सु जागृहि वयं सु मन्दिषीमहि&amp;rsquo; (वा० सं० ४।१४, तै० सं० ६।१।४।३०)। सुष्ठु निद्रारहितो भवेत्यर्थः।  डी  डी (डीङ् विहायसा गतौ)। &amp;lsquo;स्वर्गगं तु सुडीनकम्&amp;rsquo; (भा० कर्ण० ४१।२७)। निगदव्याख्यातम्।  धा  धा (डुधाञ् धारणपोषणयोः)। &amp;lsquo;केशश्मश्रु वापयित्वा मांसमाषलवणवर्जमश्नीतो यजमानः पत्नी चासुहितौ&amp;rsquo; (वाराहश्रौ० १।१।२।२)। असुहितौ=अतृप्तौ। सुह चक्यर्थ इति धातो र्वा निष्ठायां रूपम्।  मन्द्  मन्द् (मदि स्तुतिमोदमद-स्वप्नकान्तिगतिषु)। &amp;lsquo;वयं सु मन्दिषीमहि।&amp;rsquo; सुखं स्वप्यामेत्यर्थः।  यज्  यज् (यज देवपूजासङ्गतिकरणदानेषु)। &amp;lsquo;विष्णु र्वै यज्ञस्य दुरिष्टं पाति वरुणः स्विष्टम्&amp;rsquo; (ऐ० ब्रा० ३।३८)। निगदव्याख्यातम्  सद्  सद् (षद्लृ विशरणगत्यवसादनेषु)। &amp;lsquo;सुषदा (आसम्दी)।&amp;rsquo; सुष्ठूपवेशनयोग्या।  स्था  स्था (ष्ठा गतिनिवृत्तौ)। &amp;lsquo;उच्छ्वञ्चमाना पृथिवी सु तिष्ठतु&amp;rsquo; (अथर्व० १८।३।५१)। सुतिष्ठतु सुस्थिरा भवतु।  हा  हा (ओहाङ् गतौ)। &amp;lsquo;परातरं सु निर्ऋतिर्जिहीताम्&amp;rsquo; (ऋ० १०।५९।१)। सुजिहीतां सुतरां गच्छतु अपैतु।  </description>
    </item>
    
    <item>
      <title>१४६ स्वनु (सु&#43;अनु)</title>
      <link>https://vishvAsa.github.io/sanskrit/koshaH/upasargArtha-chandrikA/146_svanu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/146_svanu/</guid>
      <description>स्था  स्था (ष्ठा गतिनिवृत्तौ)। &amp;lsquo;आतीव जेतुं समरे सुतस्ते स्वनुष्ठितः सारथिना हितेन&amp;rsquo; (भा० वि० ६८।१६)। स्वनुष्ठितः सुशिक्षितः।  </description>
    </item>
    
    <item>
      <title>१४७ स्वभि (सु&#43;अभि)</title>
      <link>https://vishvAsa.github.io/sanskrit/koshaH/upasargArtha-chandrikA/147_svabhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/147_svabhi/</guid>
      <description>यु  यु (यु मिश्रणामिश्रणयोः)। &amp;lsquo;सु मधु मधुनाभियोधि&amp;rsquo; (अथर्व० ५।२।३)। सुष्ठु अभितो मिश्रयेत्यर्थः।  </description>
    </item>
    
    <item>
      <title>१४८ स्वभ्याङ् (सु&#43;अभि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/148_svabhyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/148_svabhyA~N/</guid>
      <description>या  या (या प्रापणे)। &amp;lsquo;चूडाला राजकार्याणि कृत्वा स्वम्याययौ&amp;rsquo; (यो० वा० ६ (२) ५६।२५)। सुखमभिमुखमाययौ।  </description>
    </item>
    
    <item>
      <title>१४९ सुपरि (सु&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/149_supari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/149_supari/</guid>
      <description>नी  नी (णीञ् प्रापणे)। &amp;lsquo;सर्वान्सुपरिणीतांस्तान् कारयेथा युधिष्ठिर&amp;rsquo; (भा० शां ८९।१९)। सुपरिणीतान् सत्कृतानिति नील०।  लिख्  लिख् (लिख अक्षरविन्यासे)। &amp;lsquo;सुपरि-लिखितनखाभ्यामङ्गुलिभ्यां कण्ठमभिस्पृशन्&amp;rsquo; (चरक० सू० १५।१२)। सुपरिलिखिताः सुकृत्ताः (नखाः)।  </description>
    </item>
    
    <item>
      <title>१५० सुवि (सु&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/150_suvi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/150_suvi/</guid>
      <description>धा  धा (डुधाञ् धारणपोषणयोः)। &amp;lsquo;चारः सुविहितः कार्य आत्मनश्च परस्य च&amp;rsquo; ( )। सुविहितः सुपरीक्षितः। &amp;lsquo;अन्नपानैः सुविहिताः&amp;rsquo; (रा० १।१४।१४)। सुविहिताः सुहिताः तृप्ता इति कतकः।  </description>
    </item>
    
    <item>
      <title>१५१ सुसमाङ् (सु&#43;सम्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/151_susamA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/151_susamA~N/</guid>
      <description>धा  धा (डुधाञ् धारणपोषणयोः)। &amp;lsquo;ऋतुकालं प्रतीक्षन्ते नार्थिनः सुसमाहिते&amp;rsquo; (रा० १।४८।१८)। सुसमाहिते प्रसाधनवति। शकस्याहल्यां प्रति वचनमिदम्।  </description>
    </item>
    
    <item>
      <title>१५२ उद्</title>
      <link>https://vishvAsa.github.io/sanskrit/koshaH/upasargArtha-chandrikA/152_ud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/152_ud/</guid>
      <description>अच्  अच् (अचु यतिपूजनयोः)। &amp;lsquo;अथ या घृतकुल्या तस्यै हिरण्ययाः पुरुषा हिरण्ययैः चमसैः सर्वान्कामानुदचिरे&amp;rsquo; (जै० ब्रा० १।४२)। उदचिरे उदवतवन्तः। अत्रैव (१।४४) उदचन्त, उदाचीरिति प्रयोगौ स्थितौ।  अज्  अज् (अज गतिक्षेपणयोः)। &amp;lsquo;यो गा उदाजदपधा बलस्य&amp;rsquo; (ऋ० २।१२।३)। उदाजत् निरकालयत्। &amp;lsquo;यो वो ब्रह्मिष्ठः स एता गा उदजताम्&amp;rsquo; (वृ० उ० ३।१।१)। &amp;lsquo;ब्रह्मगवीरुदजसे&amp;rsquo; (बृ० उ० ३।७।१)। &amp;lsquo;उद् गा आजदभिनद् ब्रह्मणा वलम्&amp;rsquo; (ऋ० २।२४।३) उक्तोऽर्थः। &amp;lsquo;उच्छुक्रमत्कमजते सिमस्मात्&amp;rsquo; (ऋ० १।९५।७)। उदजते=उद्धरते। &amp;lsquo;अवीरघ्नीरुदजन्त्वापः&amp;rsquo; (अथर्व० १४।१।३९)। उदजन्तु निः सरन्तु।  अञ्च्  अञ्च् (अञ्चु गतिपूजनयोः)। &amp;lsquo;महान्तं कोशमुदचा निषिञ्च&amp;rsquo; (ऋ० ५।८३।८)। उदच=उदञ्च। उद्गृहाण, उन्नमय, उन्नय। &amp;lsquo;महान्तं कोशमुदचाभिषिञ्च&amp;rsquo; (अथर्व० ४।१५।१६)। उदच=उद्धरेति सायणः। &amp;lsquo;पूर्णात्पूर्णमुदच्यते&amp;rsquo; (बृ० उ० ५।१)। उद्रिच्यत उद्गच्छतीति शङ्करः। &amp;lsquo;उदक्तमुदकं कूपात्&amp;rsquo; (कौमुदी)। उद्धृतमित्यर्थः। &amp;lsquo;जगदालोक्य तत्तादृग् उदक्तोपप्लवाप्लुतम्&amp;rsquo; (यो० वा० ६(२)१३४।३६)। उदञ्चतिरिहोर्ध्वगत्यर्थः। उदक्ता उत्थिताः (उपप्लवाः)। &amp;lsquo;उदकमुदञ्चन्निह कूपे कोपि निष्कलो ममैकशरणभूतः पतितः&amp;rsquo; (दशकु०)। उदञ्चन् उद्गमयन्नित्यर्थः। &amp;lsquo;एकैकमेव पादमुदच्य तिष्ठति&amp;rsquo; (अश्वः) (श० ब्रा० ५।१।४।५)। उदच्य उदग्रं कृत्वा। उदकोदञ्चनः। उदकमुदच्यतेऽनेनेति। पानीयोद्धरणपात्रम्। तैलोदङ्कः। तैलमुदच्यतेऽस्मिन्निति। कुतुपः, कुतूर्वा। &amp;lsquo;ते नो गोपा अपाच्यास्त उदक् त इत्था न्यक्&amp;rsquo; (ऋ० ८।२८।३)। उदक् उदीच्याः (दिशः)।  अन्  अन् (अन प्राणने)। &amp;lsquo;उदानिषुर्महीरिति तस्मादुदकमुच्यते&amp;rsquo; (अथर्व० ३।१३।४)। उदानिषुरुच्छ्वसितवत्यः। &amp;lsquo;इमाः प्रजाः प्राणत्यश्चोदानत्यश्चान्तरिक्षमनुचरन्ति&amp;rsquo; (श० ब्रा० ३।८।३।२)। उदानत्य उच्छ्वासं कुर्वत्यः। &amp;lsquo;ऋचा प्राणिहि यजुषा समनिहि साम्नोदनिहि&amp;rsquo; (शां० गृ० ९।२४।२)। उदनिहि उदानाख्यः श्वासस्ते प्रेर्तामित्याह।  अव्  अव् (अव रक्षणगत्यादिषु)। &amp;lsquo;अस्माकमंशमुदवा भरे भरे&amp;rsquo; (अथर्व० ७।५२।४)। सङ्ग्रामे सङ्ग्रामेऽस्माकं भागमुदव उद्गमयेत्याह। &amp;lsquo;भगेमां धियमुदवा ददन्नः&amp;rsquo; (ऋ० ७।४१।२)। उदव=अवधेहि। &amp;lsquo;कुर्कुराविव कूजन्तावुदबन्तौ वृकाविव&amp;rsquo; (अथर्व० ७।१००।२)। (वत्सान्) उद्गृह्य गच्छन्तौ, प्रच्छन्नचारिणवुपशयस्थाविति वा। &amp;lsquo;यज्ञेयज्ञे न उदव&amp;rsquo; (ऋ० ५।५।९)। उदव उच्चै रक्ष। उरु नः शर्म यच्छेत्युक्तं भवति।  अस्  अस् (असु क्षेपे)। &amp;lsquo;अथैतान्यजमानोऽञ्जलौ समोप्य। ऊर्ध्वानुदस्यति&amp;rsquo; (श० ब्रा० २।६।२।१६)। उदस्यति उत्क्षिपति। &amp;lsquo;पुच्छमुदस्यति उत्पुच्छयते&amp;rsquo; (पा० ३।१।२० सूत्रवृत्तौ)। &amp;lsquo;इत्थं विहृत्य वनिताभिरुदस्यमानं&amp;rsquo; (वारि) (कि० ८।५५)। उक्तोऽर्थः। &amp;lsquo;तदुदस्तमलातं तु भीमः प्रहरतां वरः। पदा सव्येन चिक्षेप&amp;rsquo; (भा० वन० ११।४५)। उदस्तमुत्क्षिप्तम्। &amp;lsquo;उदस्ताधोरणः&amp;rsquo; (दशकु० ३४)। उदस्तोऽधः क्षिप्तः। अस्थान उच्छब्दः। &amp;lsquo;प्रह्लादो ह वै कायाधवः। विरोचनं स्वं पुत्रमुदास्यत्&amp;rsquo; (तै० ब्रा० १।५।१०।७)। उदास्यत् हस्तेनोद्धृत्य भूमावपातयत्। &amp;lsquo;प्रजापति र्वै प्रजाकामस्तपोऽतप्यत। स हिरण्यमुदास्यत्&amp;rsquo; (तै० ब्रा० ३।११।८।६)। उदास्यत् उदपादयत्।  अंश्  अंश् (अंश विभाजने)। &amp;lsquo;इन्द्र स्थातर्हरीणां नकिष्टे पूर्व्यस्तुतिम्। उदानंश शवसा न भन्दना&amp;rsquo; (ऋ० ८।२४।१७)॥ उदानंश संबिभजे साधारणीचक्रे।  अश्  अश् (अशू व्याप्तौ)। &amp;lsquo;को वो महान्ति महतामुद् अश्नवत्&amp;rsquo; (ऋ० ५।५९।४)। उदश्नवत् व्यश्नवत् व्यश्नुवीत प्राप्नुयात्। अश्नवत् इति पञ्चमे लकारे रूपम्।  आप्  आप् (आप्लृ व्याप्तौ)। &amp;lsquo;महाकर्म भरतस्य न पूर्वे नापरे जनाः। दिवं मर्त्या इव हस्ताभ्यां नोदापुः पञ्च मानवाः&amp;rsquo; (ऐ० ब्रा० ८।२३)। नोदापुः=नोच्चैरासादयामासुः। ऊर्ध्वं प्रसारिताभ्यां हस्ताभ्यां नाधिजग्मुरित्युक्तं भवति। &amp;lsquo;दिवं मा इव बाहुभ्यां नोदापुः पञ्च मानवाः&amp;rsquo; (श० ब्रा० १३।५।४।१४)। उक्तोर्थः।  आस्  आस् (आस उपवेशने)। &amp;lsquo;विधाय वैरं सामर्षे नरोऽरौ य उदासते&amp;rsquo; (शिशु० २।४२)। उदासते उपेक्षन्तेऽनास्थास्तिष्ठन्ति, ताटस्थ्येन वर्तन्ते। &amp;lsquo;तत्किमित्युदासते भरताः&amp;rsquo; (मालती० १)। उदासतेऽचेष्टाः स्थिताः। &amp;lsquo;उदासीनो निरीक्षस्व न कार्यः संभ्रमस्त्वया&amp;rsquo; (भा० आदि १५४।२०)। उदासीनो वीतचिन्तः। &amp;lsquo;अनन्तरमरिं विद्यादरिसेविनमेव च। अरेरनन्तरं मित्रमुदासीनं तयोः परम्&amp;rsquo; (मनु० ७।१५८)॥ उदासीनो न मित्रं न चामित्रः। &amp;lsquo;यदा यजमानः समे यियक्षते तदा समे यजेतेति वचनमुदास्ते। स्वार्थस्य प्राप्तत्वात्&amp;rsquo; (याज्ञ० १।८१ मिताक्षरायाम्)। उदास्ते प्रचोदनापराङ्मुखमवतिष्ठते। प्रेरकं न भवतीत्यर्थः।  इ  इ (इण् गतौ)। &amp;lsquo;उदसौ सूर्यो अगादुदयं मामको भगः&amp;rsquo; (ऋ० १०।१५९।१)। उदगात् उदगमत्, आक्रामत। &amp;lsquo;चित्रं देवानामुदगादनीकम्&amp;rsquo; (ऋ० १।११५।१)। &amp;lsquo;आदित्यः पुरस्तादुदेति पश्चादस्तमेति&amp;rsquo; (भाष्ये)। &amp;lsquo;उदेति सविता तामस्ताम् एवास्तमेति च&amp;rsquo; (सुभाषितम्)। &amp;lsquo;पूर्वस्यां दिश्युदयं याति। तथात उदेति (पशुः) तथा संजीवति&amp;rsquo; (श० ब्रा० ३।८।२।२७)। उदेति उत्तिष्ठति। &amp;lsquo;आगादुदगादयं जीवानां व्रातमप्यगात्&amp;rsquo; (अथर्व० २।९।२)। उदगात् उदस्थात्। &amp;lsquo;उदगात्कठकौथुमम् (अनुवादे चरणानाम् २।४।३ इत्यत्र वृत्तावुदाहरणम्)। उदयः प्रक्रम उद्भवः। &amp;lsquo;समूलघातमध्नन्तः परान्नोद्यन्ति मानिनः&amp;rsquo; (शिशु० २।३३)। नोद्यन्ति नाभ्युदयन्ते। &amp;lsquo;उदेति पूर्वं कुसुमं ततः फलम्&amp;rsquo; (शा० ७।३०)। उदेति निष्कसति, उद्भवति, उत्पद्यते, जायते। &amp;lsquo;उद्रथानां जयतां यन्तु घोषाः&amp;rsquo; (ऋ० १०।१०३।१०)। उद्यन्तु उच्चैर्यान्तु। &amp;lsquo;उदेति ह वै सर्वेभ्यः पाप्मभ्यो य एवं वेद&amp;rsquo; (छां० उ० १।६।७)। उदेति निष्क्रामति। निर्मुच्यत इत्यर्थः। &amp;lsquo;सा पृथिवीमुदैत्&amp;rsquo; (गो० ब्रा० पूर्व० २।२१)। ** (समुद्रान् निर्याय) पृथिव्या उपर्यांगच्छदित्यर्थः।** &amp;lsquo;समानमेतदुदकमुच्चैत्यव चाहभिः&amp;rsquo; (ऋ० १।१६४।५१)। उदेति उच्छलति उत्क्रामति। अवैति=अधो गच्छति। &amp;lsquo;वत्सेश्वरात्पुनरुदेष्यति चक्रवर्ती&amp;rsquo; (कथा० २६।२८०)। उदेष्यति जनिष्यते। &amp;lsquo;न प्रभातरलं ज्योतिरुदेति वसुधातलात्&amp;rsquo; (शा० १।२१)। उदेति उत्तिष्ठति। &amp;lsquo;तस्मिन्खलु प्रपीड्यमाने यत्तैलमुदियात्&amp;rsquo; (चरक० वि० ७।२९)। उदियात् निरियात् निष्क्रामेत्। &amp;lsquo;आत्मोदयः परग्लानिः&amp;rsquo; (शिशु० २।३०)। परज्यानिरिति पाठान्तरम्। आत्मोदयः स्वस्य समुन्नतिः समृद्धिः। &amp;lsquo;सप्त दोषाः सदा राज्ञा हातव्या व्यसनोदयाः&amp;rsquo; (भा० उ० ३३।९१)। उदयः फलं विपाकः। &amp;lsquo;नोदात्तस्वरितोदयमगार्ग्यकाश्यपगालवानाम्&amp;rsquo; (पा० ८।४।६७)। उदात्तोदयम् उदात्त उत्तरो यस्मात्तत्। उदयशब्दः परशब्दसमानार्थः प्रातिशाख्येषु प्रसिद्धः। &amp;lsquo;उत्तमानुत्तमेषूदयेषु&amp;rsquo; (ऋक्० प्रा० ४।३)। आपद्यन्त इति शेषः। &amp;lsquo;अभिगम्योदयं तस्य कार्यस्य प्रत्यवेदयत्&amp;rsquo; (भा० वन० २८२।२२)। उदयः प्रक्रमः, प्रारम्भः। &amp;lsquo;पर्याप्तः परवीरघ्न यशस्यस्ते बलोदयः&amp;rsquo; (रघु० ५।५६)। बलोदयो बलाभिवृद्धिः। &amp;lsquo;आजीवन्स्वेच्छया दण्ड्यो दाप्यस्तं चापि सोदयम्&amp;rsquo; (याज्ञ० २।६७)। उदयो वृद्धिः कुसीदम्। &amp;lsquo;तस्माद्यत्नात्प्रतीक्षन्ते कालस्योदयमागतम्&amp;rsquo; (भा० वि० २७।६)। कालस्योदयम् औपयिकमवसरम्। &amp;lsquo;हस्ते गृहीत्वा सहराममच्युतं नीत्वा स्ववाटं कृतवत्यथोदयम्&amp;rsquo; (भा० पु० १०।११।२०)। उदयं जन्मोत्सवम्। &amp;lsquo;अथवा मर्षयिष्यामि क्रोधमद्य निशामिमाम्। गृह्यतामुदयः स्वैरं कामभोगेषु वानर&amp;rsquo; (रा० ४।९।६९)॥ &amp;lsquo;विभ्रष्टहर्षा पिहितापणोदया&amp;rsquo; (अयोध्या) (रा० २।४८।३७)। उदयो निर्गमद्वारम्। &amp;lsquo;संमानं मेनिरे सर्वाः प्रहर्षोदितचेतसः&amp;rsquo; (रा० १।१६।३०)। उदितं विकस्वरम्। &amp;lsquo;तां रात्रिमुषितं रामं सुखोदितमरिन्दमम्&amp;rsquo; (रा० ६।१२१।१)। सुखोदितं सुखं शयनादुत्थितम्। &amp;lsquo;अयमनघ तवोदितः प्रियार्थम्&amp;rsquo; (रा० ६।८३।४४)। उदितः=उत्थितः=उद्युक्तः सज्जः। &amp;lsquo;अविहतगतिर्दैवोद्रेकादुदित्वरविक्रमः&amp;rsquo; (शि० भा० १४।१०६)। उदित्वर उदयशीलः, वर्धिष्णुः। &amp;lsquo;त्रिवृदुदयना&amp;rsquo; (यज्ञाः) (श० ब्रा० १।३।५।६)। त्रिवृदन्ता इत्यर्थः। &amp;lsquo;यज्ञस्य वा निशितिं वोदितिं वा&amp;rsquo; (ऋ० ६।१५।११)। उदिति र्वाक्। &amp;lsquo;राद्धिः समृद्धिरव्यृद्धिर्मतिरुदितयः&amp;rsquo; (अथर्व० १०।२।१०)। उदितिरूर्ध्वगतिः। अवसानं तिरोधानं वेति संस्कृतशार्मण्यकोषः। &amp;lsquo;उदिते ऽनुदिते वा&amp;rsquo; (जुहोति) (वाराहश्रौ० १।४।२।९)। &amp;lsquo;ऋकार उदये कण्ठ्यौ&amp;rsquo; (ऋक् प्रा० ११।११)। उदये=परभूते। उदेति उपरि आगच्छतीत्युदयः परः। &amp;lsquo;प्राणमेवानु प्रयन्ति प्राणमनूद्यन्ति&amp;rsquo; (तै० स० ६।५।८)। उद्यन्ति समापयन्ति। अनुः सहार्थे। &amp;lsquo;स गिरिमुदैत्&amp;rsquo; (ऋ० सं० २।३।३।१)। उदैत् ऊर्ध्वमगच्छत्, उदपतत्। &amp;lsquo;श्रीमद्भिरुदितोदितैः&amp;rsquo; (हरि० २।२२।१६)। उदितेन कथाप्रसङ्गेन उदितैरुद्भटै प्रकाशैरिति नीलकण्ठः।  इङ्ग्  इङ्ग् (इगि गतौ)। &amp;lsquo;ताः (अपः) सव्ये पाणौ कृत्वा दक्षिणेनोदिङ्गयति&amp;rsquo; (श० ब्रा० १।१।३।७)। उदिङ्गयति उच्छालयति। &amp;lsquo;नातिव्यक्तं न चाव्यक्तमेवं वर्णान् उदिङ्गयेत्&amp;rsquo; (तै० प्रा० २।५)। उदिङ्गयेत् उच्चारयेत्। &amp;lsquo;आनशे व्यानश इति त्रिरुदिङ्गयति&amp;rsquo; (तै० ब्रा० १।१।८।६)। उदिङ्गयति ऊर्ध्वं चलयति।  ईक्ष्  ईक्ष् (ईक्ष दर्शने)। &amp;lsquo;प्रच्छन्नं वा प्रकाशं वा सर्वमग्निरुदीक्षते&amp;rsquo; (रा० ६।३।१११)। उदीक्षते सम्पश्यति। &amp;lsquo;यूपस्याग्रमुदीक्षते&amp;rsquo; (भा० श्रौ० ७।८।१३)। उदीक्षते उच्चक्षुः सन्नीक्षते। स्थाने खलूच्छब्दः। &amp;lsquo;त्रीणि तेजांसि नोच्छिष्ट उदीक्षेत कदाचन। सूर्याचन्द्रमसौ चैव नक्षत्राणि च सर्वशः&amp;rsquo; (भा० अनु० १०४।६३)। उक्तोऽर्थः। &amp;lsquo;गगनस्थं विनिः श्वस्य दिवाकरमदैक्षत&amp;rsquo; (भा० आदि० १३७।८)। &amp;lsquo;सूर्यमुदीक्षते&amp;rsquo; (श० ब्रा० १।९।३।१५)। &amp;lsquo;उन्नम्य वदनं भीरुः शिंशपां तामुदैक्षत&amp;rsquo; (रा० ५।३१।२६)। उन्नम्य वदनमित्युक्त उच्छब्दोऽत्र गतार्थः। &amp;lsquo;न विण्मूत्रमुदीक्षेत&amp;rsquo; (मनु० ४।७७)। न निध्यायेत्। न निरीक्षेत। उदीक्षणं वर्णादिना निरूपणम्। निरूपणं च चिरकालप्रेक्षणेन भवतीति निषिध्यत इति मेधातिथिः। &amp;lsquo;त्रीणि वर्षाण्युदीक्षेत कुमार्यृतुमती सती&amp;rsquo; (मनु० ९।९०)। प्रतीक्षेत। &amp;lsquo;भरतस्त्वामुदीक्षते&amp;rsquo; (रा० ६।१०९।५)। उक्तोऽर्थः। &amp;lsquo;सत्येनातिपरीताङ्गा नोदीक्षन्ते स्म किञ्चन&amp;rsquo; (भा० सभा० ६७।२२)। नोदीक्षन्ते न किमपि प्रतिपद्यन्ते। प्रतिपत्तिमूढास्तिष्ठन्तीत्याह। &amp;lsquo;अथैनं सूर्यमुदीक्षयति&amp;rsquo; (पा० गृ० २।२)। उदीक्षमाणं प्रयुङ्क्ते। अर्थस्त्वभिव्यक्तः। &amp;lsquo;उदीक्षमाणः पृतनां जयामि युधि वासव&amp;rsquo; (भा० शां० ९८।९)। उदीक्षमाणो दृशमुन्नमय्य पश्यन्नित्यर्थः। &amp;lsquo;किं गतेन यदि सा न जीवति प्राणिति प्रियतमा तथापि किम्। इत्युदीक्ष्य नवमेघमालिकां न प्रयाति पथिकः स्वमन्दिरम्&amp;rsquo; (भर्तृ० २।६६)॥ &amp;lsquo;तस्याः शङ्कां भयं दुखं मुहूर्तमपि नोत्सहे। मनसि प्रतिसंजातं सौमित्रेऽहमूदीक्षितुम्&amp;rsquo; (रा० २।२२)॥ उपेक्षितुम् इति पाठान्तरम्। तज्ज्यायः। उदीक्षितुं द्रष्टुम्। &amp;lsquo;उदीक्षितुं रावण नेह युक्तः स संयुगे राघवगन्धहस्ती&amp;rsquo; (रा० ३।३१।४६)। चक्षुरुन्नमय्य ईक्षितुमित्यर्थः। &amp;lsquo;अभ्यकीर्यन्त वृन्दानि दामग्रन्थिमुदीक्ष्यतम्&amp;rsquo; (भा० वि० १९।२३)। उदीक्ष्य दूरतो दृष्ट्वा। &amp;lsquo;द्विपद्वीपिशरण्यानामरण्यानामुदीक्षणम्&amp;rsquo; (शि० भा० १९।१८)। उदीक्षणं वीक्षणम्। &amp;lsquo;युधिष्ठिरमुदीक्षन्तः सेहुर्दुःखमनुत्तमम्।&amp;rsquo; (भा० वन० २५९।७)। युधिष्ठिरमुखप्रेक्षिणः सन्तः। &amp;lsquo;जहास शक्रं च शनैरुदैक्षत&amp;rsquo; (भा० आदि० १९७।१६)। उदैक्षत उच्चक्षूभूयालोकयत्। &amp;lsquo;व्रीडादनु देवीमुदीक्ष्य मन्ये संन्यस्तदेहः स्वयमेव कामः&amp;rsquo; (कु० ७।६७)। उक्तोऽर्थः। &amp;lsquo;तव मौनमुदीक्ष्य माधवो भविता काकुवचःपरायणः (पारिजात० ३।१६)। उदा नार्थः।  ईर्  ईर् (ईर गतौ)। &amp;lsquo;उदग्ने शुचयस्तव शुक्रा भ्राजन्त ईरते&amp;rsquo; (ऋ० ८।४४।१७)। उदीरते उच्चरन्ति। &amp;lsquo;उदस्य केतवो दिवि शुक्रा भ्राजन्त ईरते&amp;rsquo; (अथर्व० १३।२।१)। उदीरते उत्पतन्ति। &amp;lsquo;उदीर्ष्व नार्यभि जीवलोकम्&amp;rsquo; (ऋ० १०।१८।८)। उत्तिष्ठेत्येवाह। &amp;lsquo;उदीरतामवर उत् परास उन्मध्यमाः पितरः सोम्यासः&amp;rsquo; (ऋ० १०।१५।१)। उक्तोऽर्थः। &amp;lsquo;पृथग्घोषा उलुलयः केतुमन्त उदीरताम्&amp;rsquo; (अथर्व० ३।१९।६)। उदीरताम् उद्गच्छन्तु। &amp;lsquo;उदैरत रणितानि&amp;rsquo; (दशकु० १२३)। उदतिष्ठन्, उदचरन्। &amp;lsquo;उदीरय कवितमं कवीनाम्।&amp;rsquo; (ऋ० ५।४२।३)। उदीरय कीर्तय। &amp;lsquo;कुसुमं कृतदोहदस्त्वया यदशोकोऽयमुदीरयिष्यति&amp;rsquo; (रघु० ८।६२)। उदीरयिष्यति उद्गमयिष्यति। &amp;lsquo;उदीरयेतां ब्राह्माणि दिव्यान्यस्त्राण्यनेकशः&amp;rsquo; (भा० द्रोण० १९२।३१) उदीरयेताम् प्राक्षिपेताम्। आडभावश्छान्दसः। छन्दोवत्कवयः कुर्वन्ति। &amp;lsquo;उदीरयामास सलीलमक्षान्&amp;rsquo; (रघु० ६।१८)। प्रावपदित्यर्थः। &amp;lsquo;उदैरयच्छिरः&amp;rsquo; (सर्पः) (दशकु० २०३)। उदस्थापयत्, फणामकरोदित्यर्थः। &amp;lsquo;उदीराणा उतासीनाः&amp;rsquo; (अथर्व० १२।१।२८)। उदीराणा उत्तिष्ठन्तः। &amp;lsquo;उदीर्यमाणमस्त्रं तद् विश्वामित्रस्य धीमतः&amp;rsquo; (रा० १।५५।२२)। उदीर्यमाणं विसृज्यमानम्। &amp;lsquo;सोदीर्णोऽभिहतौ वक्त्रमापद्य मारुतः&amp;rsquo; (पा० शि० ९)। उदीर्ण उत्थितः। &amp;lsquo;ब्रह्म क्षत्रेण संसृष्टं क्षत्रं च ब्रह्मणा सह। उदीर्णे दहतः शत्रून् वनानीवाग्निमारुतो&amp;rsquo; (भा० वन० २६।१०)। उदीर्णे प्रवृद्धे। &amp;lsquo;त्रैलोक्यमासीत्संत्रस्तं ब्रह्मास्त्रे समुदीरिते&amp;rsquo; (रा० १।५६।१५)। समुदीरिते प्रयुक्ते। &amp;lsquo;उदीरितोऽर्थः पशुनापि गृह्यते&amp;rsquo; (हितोप० २।४९)। उदीरितः शब्दोक्तः। &amp;lsquo;तैस्तत्र परिधावद्भिश्चरणोदीरितं रजः&amp;rsquo; (भा० सौ० ८।९६)। उदीरितमुत्थापितमुद्धतम्। &amp;lsquo;खुरैरुदीरितो रेणुर्दिवं प्रच्छाद्य तिष्ठति&amp;rsquo; (रा० २।९३।१५)। उक्तोऽर्थः। &amp;lsquo;स हि देवैरुदीर्णस्य रावणस्य वधार्थिभिः&amp;rsquo; (रा० २।१।७)। उदीर्णस्य दृप्तस्य। &amp;lsquo;अदैन्यमनुदीर्णत्वमनुद्वेगो व्यवस्थितिः&amp;rsquo; (भा० शां० २७४।१८)। अनुदीर्णत्वं दर्पाहङ्कारराहित्यम्। &amp;lsquo;उद्धातः प्रणवो यासां न्यायैस्त्रिभिरुदीरणम्&amp;rsquo; (कु० २।१२)। उदीरणमुच्चारणं शंसनम्। &amp;lsquo;कुनृपोदीरणोद्भूतो गिरः पाप्माऽपनेष्यते&amp;rsquo; (राज० ८।४९)। उदीरणं कीर्तनम्। &amp;lsquo;अग्निर्वा इतो वृष्टिमुदीरयति&amp;rsquo; (तै० सं० २।४।१०।२)। उदीरयति ऊर्ध्वं गमयति (आहुतिभिः)। वृष्टिमुदकम्। &amp;lsquo;उदीरयामास सलीलमक्षान्&amp;rsquo; (रघु० ६।१८)। उदीरयामास प्रोवाप प्रचिक्षेप। &amp;lsquo;अग्निमुदर्यमुदीरयति&amp;rsquo; (चरक० वि० ३।४२)। उदीरयति वर्धयति। &amp;lsquo;लोभात् क्रोधः प्रभवति परदोषैरुदीर्यते&amp;rsquo; (भा० शां० १६३।७)। उदीर्यत उद्दीप्यते। &amp;lsquo;तिसृभिस्त्वमवस्थाभिर्महिमानमुदीरयन्&amp;rsquo; (कु० २।६)। उदीरयन् उद्भावयन् प्रकटयन्। &amp;lsquo;सर्वं तु दुःखं मम लक्ष्मणेदं शान्तं शरीरे वनमेत्य शून्यम्। सीतावियोगात्पुनरप्युदीर्णम्&amp;rsquo; (रा० ३।६३।६)॥ उदीर्णमुत्थितम्। &amp;lsquo;समुत्पपाताथ सदस्युदीरितो द्विजातिमुख्यर्हविषेव पावकः&amp;rsquo; (रा० ५।५७।२)। उदीरितः प्रेरित उद्दीप्तः।  ईष्  ईष् (ईष गतिहिंसादर्शनेषु)। &amp;lsquo;ऊर्ध्वः प्राण उदीषतु&amp;rsquo; (अथर्व० ११।११।२१)। उदीषतु निर्गच्छतु उत्क्रामतु।  उक्ष्  उक्ष् (उक्ष सेचने)। &amp;lsquo;किं तृतीयमेतां दिशमुदौक्षीः&amp;rsquo; (श० ब्रा० १२।५।३।४)। उदौक्षीः=उपर्यसिचः।  उब्ज्  उब्ज् (उब्ज आर्जवे)। &amp;lsquo;उदुब्जैनां महते वीर्याय&amp;rsquo; (अथर्व० ११।१।७)। उद्गतशिरस्कां कुर्विति सायणः। &amp;lsquo;इन्द्रो वृत्रमहन्। तस्य शीर्षकपालमुदौब्जत्&amp;rsquo; (तै० सं०)। उदौब्जत् उत्तानमभवत्।  ऊह्  ऊह् (ऊह वितर्के)। &amp;lsquo;अथास्य यत्स्वं छन्द आसीदनुष्टुप् तामुदन्तमभ्युदौहदच्छावाकीयामभि&amp;rsquo; (ऐ० ब्रा० ३।१३)। उदौहत् अपसारितवान् इति सायणः। उदनैषीदिति भट्ट भास्करः। &amp;lsquo;स प्राचोऽङ्गारानुदूहति&amp;rsquo; (श० ब्रा० १।२।१।५)। उदूहति निष्कासयति। &amp;lsquo;ते वा एते उल्मुके उदूहन्ति&amp;rsquo; (श० बा० १।८।२।१)। निष्कासयन्ति, उत्कर्षन्ति। &amp;lsquo;ते ऽब्रुवन्। सर्वं वा अयमिदं प्रधक्ष्यति। एनमूर्ध्वमुदूहामेति&amp;rsquo; (जै० ब्रा० २।५)। उदूहाम उन्नयाम। ते ऽ पामूर्ध्वं रसमुदौहन्। उदनयन्नित्यर्थः।  ऋ  ऋ (ऋ गतौ)। &amp;lsquo;समुद्रादूर्मिर्मधुमाँ उदारत्&amp;rsquo; (ऋ० ४।५८।१, वा० सं० १७।८९, आप० श्रौ० ५।५।१७।४)। उदारत् उदगच्छत्। &amp;lsquo;अनूनवर्चा उदियर्षि भानुना&amp;rsquo; (ऋ० १०।१४०।२)। उदियर्षि उद्गच्छसि उत्पतसि। &amp;lsquo;समुद्रादूर्मिमुदियर्ति वेनः&amp;rsquo; (ऋ० १०।१२३।२)। उदीरयति, उन्नमयतीत्यर्थः। &amp;lsquo;अयं मे पीत उदियर्ति वाचम्&amp;rsquo; (ऋ० ६।४७।३)। उदियर्ति समीरयति, प्रयोजयति। &amp;lsquo;स भन्दना उदियर्ति प्रजावतीः&amp;rsquo; (ऋ० ९।८६।४१, नि० ५।२)। उदियर्ति उदीरयतीति दुर्गः।  ऋ  ऋ (ऋ गतिप्रापणयोः)। &amp;lsquo;उन्नो वीराँ अर्पय भेषजेभिः&amp;rsquo; (ऋ० २।३३।४)। उदर्पय उत्थितान् गवान्निर्गतान् कुरु। उल्लाघान् सम्पादय।  ऋच्  ऋच् (ऋच स्तुतौ)। &amp;lsquo;तेषां यद् उदृचं गच्छन्ति&amp;rsquo; (श० ब्रा० १३।१।६।३)। उदृचं गच्छन्त्यन्तं गच्छन्तीत्याह। &amp;lsquo;अस्य यज्ञस्योदृचि स्वाहा।&amp;rsquo; (अथर्व० ?</description>
    </item>
    
    <item>
      <title>१५३ उदव (उद्&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/153_udava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/153_udava/</guid>
      <description>सो  सो (षो अन्तकर्मणि)। &amp;lsquo;आहिताग्निश्चेदुपतपेत् प्राच्यामुदीच्यामपराजितायां वा दिश्युदवस्येत्&amp;rsquo; (आश्व० गृ० ४।१।१)। उदवस्येत्=निष्क्रम्य वसेत्। &amp;lsquo;ततश्चतुर्षु मासेष्वाषाढ्यां श्रावण्यां वोदवसाय वरुणप्रघासैर्यजेत्&amp;rsquo; (आप० श्रौ० ८।५।१)। अध्युषितपूर्वाद् देशान्निर्गत्येत्यर्थः। &amp;lsquo;उदवसाय शालीन आदधीतानुदवसाय यायावरः&amp;rsquo; (आप श्रौ० ५।१।३।२२)। उदवसाय विप्रोष्य। उदवसानं देशान्तरगमनमिति धूर्तस्वामी। &amp;lsquo;जानीषे रेभिलस्योदवसितम्&amp;rsquo; (मृच्छ० ४)। उदवसितं गेहम्। सांशयिकी व्युत्पत्तिः। स्यतेर्वा सिनोतेर्वा व्युत्पाद्यताम्, अर्थसंगतिस्तु सममस्फुटा भवति। &amp;lsquo;ब्राह्मणो बन्धुना सहोदवस्यन्नेव क्षत्रियतामभ्युपैति&amp;rsquo; (ऐ० ब्रा० ७।२४)। उदवसानीयेष्ट्या सोमयागं समापयन्नेवेत्याह। &amp;lsquo;वेश्याभवने सभायामन्यतमस्योदवसिते वा… आसनबन्धो गोष्ठी&amp;rsquo; (का० सू० १।४।१९)। उदवसितं गृहम्।  </description>
    </item>
    
    <item>
      <title>१५४ उदाङ् (उद्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/154_udA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/154_udA~N/</guid>
      <description>अय्  अय् (अय गतौ)। &amp;lsquo;सोऽग्नेः कृष्णो रूपं कृत्वोदायत&amp;rsquo; (तै० सं० ५।२।६)। उदायत निरायत निरक्रामत्।  इ  इ (इण् गतौ)। &amp;lsquo;वाचाऽऽहूताः पशव उदायन्ति। वाचाऽऽसिद्धा आवर्तन्ते&amp;rsquo; (काठक० ३४।१२)। उदायन्ति उत्थाय यन्ति। आसिद्धाः प्रतिषिद्धाः। &amp;lsquo;उदेहि मृत्योर्गम्भीरात्कृष्णाच्चित्तमसस्परि&amp;rsquo; (अथर्व० ५।३०।११)। उदेहि निष्क्रम्यायाहीत्याह। &amp;lsquo;स (राजा) ह प्रातः सभाग उदेयाय&amp;rsquo; (छां० उ० ५।३।६) (गौतमम्)। प्रत्युज्जगामेत्याह। सभागः सभायां स्थितः। &amp;lsquo;उदागां जीव उषसो विभातीः&amp;rsquo; (अथर्व० १४।२।४४)। विभातीरुषसः प्रति गृहान्निरक्रामम्। &amp;lsquo;असंवेपमाना अवभृथादुदायन्ति&amp;rsquo; (शां० ब्रा० १९।३)। उदायन्ति उत्तरन्ति। &amp;lsquo;तस्य वृत्रस्य शीर्षतो गाव उदायन्&amp;rsquo; (तै० सं० २।१।४।५)। उदायन् निरगच्छन् निरक्रामन्।  कृ  कृ (डुकृञ् करणे)। &amp;lsquo;उद्रुस्रा आकुर्वि हि तिस्र आवः&amp;rsquo; (ऋ० १०।६७।४)। (बृहस्पतिः)। उस्रा उदाकः उदाकार्षीत् उदाजीत्, उदकालयत्। &amp;lsquo;ता (गाः) होदाचकार&amp;rsquo; (श० ब्रा० १४।६।१।३)। उक्तोऽर्थः। &amp;lsquo;या रोहिणी सा वार्त्रघ्नी, यामिदं राजा सङ्ग्रामं जित्वोदाकुरुते&amp;rsquo; (श० ब्रा० ३।३।१।१४)। वशे कुरुते। &amp;lsquo;तासां विलिप्त्यं (=विलिप्तीम्) भीमामुदाकुरुत नारदः&amp;rsquo; (अथर्व० १२।४।४१)। उदाकुरुत स्वस्मै पृथक् चकार, वरयामासेत्यर्थः। &amp;lsquo;श्येनो वर्तिकामुदाकुरुते&amp;rsquo; (पा० १।३।३२ वृत्तावुदाहरणम्)। अधिकुरुते प्रसहते भर्त्सयते। &amp;lsquo;अथाहुरुदाकृत्या सा वशं चरेत्&amp;rsquo; (तै० सं० ७।१।५)। उदाकृतिरुत्सर्जनम्।  ख्या  ख्या (ख्या प्रकथने)। &amp;lsquo;दश वीर्याण्युदाख्यायाह&amp;rsquo; (श० ब्रा० ३।३।३।४)। सस्वरं गणयित्वेत्याह।  चक्ष्  चक्ष् (चक्षिङ् व्यक्तायां वाचि)। &amp;lsquo;यदध्वर्युरेव गोवीर्याण्युदाचष्टे&amp;rsquo; (श० ब्रा० ३।३।३।४)। उच्चैर्ब्रवीतीत्यर्थः।  चर्  चर् (चर गतिभक्षणयोः)। &amp;lsquo;सहस्रशृङ्गो वृषभो यः समुद्रादुदाचरत्&amp;rsquo; (ऋ० ७।५५।७)। उदाचरत्, उदञ्चत्, उदतिष्ठत्, निरगच्छत्, प्राभवत्। &amp;lsquo;गुरोरुदाचारेष्वकर्ता स्वैरिकर्माणि&amp;rsquo; (आप० ध० १।१।३।१५)। येषु प्रदेशेषु गुरुरुदाचरति पौनःपुन्येन चरति विहरति तेषु। &amp;lsquo;उदाचारेषु चास्यैतानि न कुर्यात्कारयेद्वा&amp;rsquo; (आप० ध० १।८।३)। दृष्टिगोचरेषु प्रदेशेष्वित्यर्थः। गुरुसंश्रवे गुरुसन्दर्शे वेति तात्पर्यम्।  दा  दा (डुदाञ् दाने)। &amp;lsquo;उदात्तदन्तानां कुञ्जराणाम्&amp;rsquo; (रा० २।१००।१०)। उदात्ता उन्नताः। &amp;lsquo;पुरा क्रूरस्य विसृपो विरप्शिन्नुदादाय पृथिवीं जीवदानुम्&amp;rsquo; (वा० सं० १।२८)। उदादाय उत्क्षिप्य उद्गृह्य। &amp;lsquo;एतस्य लोकस्योदात्तये&amp;rsquo; (गो० ब्रा० पू० २।२४)। उदात्तय उद्ग्रहणाय।  द्रु  द्रु (द्रु गतौ)। &amp;lsquo;प्राङुदाद्रवति&amp;rsquo; (श० ब्रा० १२।४।४।७)। उदुह्य उद्गृह्याग्रे सरतीत्यर्थः।  धा  धा (डुधाञ् धारणपोषणयोः)। &amp;lsquo;एतस्योत्तरोऽर्धं उदाहिततरो भवति&amp;rsquo; (श० ब्रा० ७।५।१।३८)। उदाहिततर उन्नततरः।  नी  नी (णीञ् प्रापणे)। &amp;lsquo;अश्वं निक्त्वोदानयति&amp;rsquo; (श० ब्रा० १३।४।२।१)। उदानयति निष्क्रमयति। &amp;lsquo;स्नपितान् (अश्वान्) वोदानीतान्&amp;rsquo; (श० ब्रा० ५।१।४।५)। &amp;lsquo;तानुन्नेतोदानयेत्&amp;rsquo; (अवभृथात्) (लाट्या० श्रौ० ४।४।१३)। &amp;lsquo;नेष्टः पत्नीमुदानय&amp;rsquo; (तै० सं० ६।५।८।५, श० ब्रा० ३।८।२।१)। &amp;lsquo;अथैनां प्राचीमुदानयति&amp;rsquo; (भा० श्रौ० ७।१३।१०)। पूर्वां दिशम्प्रति प्रणयतीत्यर्थः। &amp;lsquo;ततः प्रतिप्रस्थाता पत्नीमुदानयति&amp;rsquo; (आप० श्रौ० ७।६।१८।१)। स्वायतनाद् वेदिसमीपं प्रापयतीत्यर्थः। &amp;lsquo;यज्ञोपवीतिनमप आचमय्य देवयजनमुदानयति&amp;rsquo; (बौ० गृ० २।५।७।८)। &amp;lsquo;विनेष्ये वा प्रियान्प्राणान् उदानेष्येऽथवा यशः&amp;rsquo; (भट्टि० ८।२१)। आहरिष्यामीत्याह। उन्नमयिष्यामीत्यक्षरार्थः। &amp;lsquo;स पत्नीमुदानेष्यन् पृच्छति केन चरसीति&amp;rsquo; (श० ब्रा० २।५।२।२०)। उदानेष्यन् निष्क्रमय्य सहानेष्यन्।  मन्त्र्  मन्त्र् (मत्रि गुप्तपरिभाषणे)। &amp;lsquo;व्युपतोदव्युपजापव्यभिहासोदामन्त्रणानि गुरोर्वर्जयेत्&amp;rsquo; (आप० ध० १।२।८।१५)। उदामन्त्रणमुच्चैः सम्बोधनं यथा बधिरस्य क्रियते।  यम्  यम् (यम उपरमे)। &amp;lsquo;सूर्यस्त्वा मृत्योरुदायच्छतु रश्मिभिः&amp;rsquo; (अथर्व० ५।३०।१५)। उदायच्छतु=उद्वहतु उद्गमयतु। &amp;lsquo;उदायंस्त कूपादुदकम्&amp;rsquo; (पा० १।२।१५ वृत्तौ प्रत्युदाहरणम्)। उद्धृतवानित्यर्थः। उदायंस्त पादम् इति च तत्रैव। अपकृष्टवानित्यर्थ इति पदमञ्जरी। उदायतेति च सूत्रोदाहरणम्। गन्धनं सूचनम् परेण प्रच्छाद्यमानस्यावद्यस्याविष्करणम्। अनेकार्थत्वाद् धातूनां यमिस्तत्र वर्तते। उदाङौ तदर्थस्य द्योतकौ।  या  या (या प्रापणे)। &amp;lsquo;सभामुदायाति&amp;rsquo; (कौ० सू० १७।२३)। उच्चलति, उत्थाय यातीत्यर्थः।  यु  यु (यु मिश्रणामिश्रणयोः)। &amp;lsquo;मेक्षणेन त्रिः प्रदक्षिणमुदायौति&amp;rsquo; (कौ० सू० २।११)। ऊर्ध्वमीषन्मिश्रयतीत्याह। &amp;lsquo;पृथङ् मेक्षणाभ्यां प्रदक्षिणमुदायुवन्&amp;rsquo; (गो० गृ० ४।१।४)। उक्तोऽर्थः।  रुह्  रुह् (रुह बीजजन्मनि)। &amp;lsquo;पृथिव्या अहमुदन्तरिक्षमारुहम्&amp;rsquo; (वा० सं० १७।६७, अथर्व० १८।१।६१)। उच्छब्दो नार्थेऽन्तरं करोति। आरुक्षमित्येवार्थः।  वह्  वह् (वह प्रापणे)। &amp;lsquo;ततो मां कश्मलाविष्टं सूतस्तूर्णमुदावहत्&amp;rsquo; (भा० उ० १८०।१५)। उदावहत्=निरवहत्। &amp;lsquo;आजानेया बलिनः साधु दान्ता महाबलाः शूरमुदावहन्ति&amp;rsquo; (भा० वन० २७०।१०)। उदावहन्ति अपवाहयन्ति। &amp;lsquo;यन्तुः प्रेष्यकरा राजन्राजपुत्रमुदावहन्&amp;rsquo; (भा० द्रोण० २३।२७)। &amp;lsquo;नाकुलिं शतानीकं शालपुष्पनिभा हयाः। आदित्यतरुणप्रख्याः श्लाघनीयमुदावहन्&amp;rsquo; (भा० द्रोण० २१।३०)॥ &amp;lsquo;दत्तास्तुम्बुरुणा दिव्याः शिखण्डिनमुदावहन्&amp;rsquo; (भा० द्रोण० २३।२०)। उक्तोऽर्थः। &amp;lsquo;भगिनीं वासुदेवस्य सुभद्रां भद्रभाषिणीं भार्यामुदावहत्&amp;rsquo; (भा० आदि० ९५।७८)। उपायच्छत, पर्यणयतेत्यर्थः। &amp;lsquo;नकुलस्तु चैद्यां करेणुमतीं नाम भार्यामुदावहत्&amp;rsquo; (भा० आदि० ९५।७९)। उक्तोऽर्थः। अत्रार्थ उभयोरुदाङोः प्रयोगो विरलः, केवलस्योवस्तु बहुलः। एष व्यवहारः। &amp;lsquo;गृहेषु द्व्यष्टसाहस्रं स्त्रिय एक उदावहत्&amp;rsquo; (भा० पु० १०।७१।२)। उक्तोऽर्थः।  वृत्  वृत् (वृतु वर्तने)। &amp;lsquo;उदिता गान्धर्वमावीवृताम&amp;rsquo; (अथर्व० १४।२।३६)। उदावीवृताम निरगमयाम बहिरकुर्म। &amp;lsquo;स्रोतांस्युदावर्तयति पुरीषं चातिवर्तयेत्&amp;rsquo; (सुश्रुत० २।५१६।९)। उदावर्तयति श्लेष्मादि त्याजयति। उदावर्त इति मलमूत्रवायुनिः सरणरोधकरो रोगविशेषो भवति। उदावर्तेति स्त्रियां कृच्छ्रिणी फेनिला रजोमुक्तिः स्त्रीणाम्। &amp;lsquo;स्रोतांस्युदावर्तयति&amp;rsquo; (वायुः) (माधव० २७।१४)। उदावर्तयति आवृणोति।  शंस्  शंस् (आङः शसि इच्छायाम्)। &amp;lsquo;यद्वै सवासा अरण्यं नोदाशंसते निधाय वै तद्वासोऽतिमुच्यते।&amp;rsquo; (श० ब्रा० ५।२।३।५)। अरण्यं न कामयत इत्याह। उच्छब्दो नार्थे विशेषं करोति। &amp;lsquo;व्रतचर्यां वा नोदाशंसीत&amp;rsquo; (आप० श्रौ० ९।१।४।७९)। न शक्ष्यामि कर्तुमित्युदीक्ष्य नाशंसीत नेच्छेदित्यर्थ इति रुद्रदत्तः।  सृ  सृ (सृ गतौ)। &amp;lsquo;उत्प्रतिभ्यामाङि सर्तेरुपसंख्यानम्&amp;rsquo; (पा० ३।२।७८) सूत्रे काशिकायाम् उदासारिण्यः प्रत्यासारिण्य इत्युदाहरणे।  स्था  स्था (ष्ठा गतिनिवृत्तौ)। द्वारपालेप्युदास्थित इति वैजयन्ती। उदास्थितः प्रतीहार इति स्वामिनाऽमरोद्घाटने समुद्धृतो दुर्गकोषः। भग्नप्रव्रज्याव्रतो यतिरप्युदास्थित उच्यते। आह च कौटिल्यः&amp;ndash;प्रव्रज्याप्रत्यवसितः प्रजाशौचयुक्त उदास्थितः (कौ० अ० १।११।७)। कृत्स्नं चाष्टविधं कर्मेत्यादि (७।१५४) मानवं शास्त्रं व्याचक्षाणः कुल्लूक आह&amp;ndash;प्रव्रज्यारुढपतित उदास्थित इति। इत्थम्भूतः परिव्राजकपूर्वश्चारकर्मणि नियुज्यत इत्यन्यदेतत्।  हृ  हृ (हृञ् हरणे)। &amp;lsquo;त्वां कामिनो मदनदूतिमुदाहरन्ति&amp;rsquo; (विक्रम० ४।११)। मदनदूतीति नाम्ना व्यपदिशन्तीत्यर्थः। &amp;lsquo;उदाजहार द्रुपदात्मजा गिरः&amp;rsquo; (कि० १।२७)। उदाजहार व्याजहार उच्चारयामास उदीरयामास। &amp;lsquo;भोजनवेलातिक्रमे चिकित्सका दोषमुदाहरन्ति&amp;rsquo; (माल० २)। उदाहरन्ति प्रवदन्ति। &amp;lsquo;त्वमुदाह्रियस्व कथमन्यथा जनैः&amp;rsquo; (शिशु० १५।२९)। उदाह्रियस्व व्यपदिश्येथाः। संभावनायां लोट्। &amp;lsquo;वैष्णवं यूपमासाद्य वाग्भिरग्निमुदाहर&amp;rsquo; (रा० १।६२।१९)। उदाहर स्तुहि (स्तुवीहि)। &amp;lsquo;यदेव मित्रं गुरुभारमावहेत् तदेव सुस्निग्धमुदाहरेद् बुधः&amp;rsquo; (भा० शां० १२०।५५)॥ उदाहरेत् प्रशंसेत्। &amp;lsquo;यत्ते प्रथमं राजन्मन्वन्तरमुदाहृतम्&amp;rsquo; (हरि० १।७।११)। उदाहृतमुपवर्णितम्। &amp;lsquo;तत्तेऽनुपूर्व्या वक्ष्यामि भीष्मेणोदाहृतं यथा&amp;rsquo; (हरि० १।१६।८)। उदाहृतमाख्यातम्। उपोद्धात उदाहार इत्यमरः। &amp;lsquo;समूलधातमघ्नन्तः परान्नोद्यन्ति मानिनः। प्रध्वंसितान्धतमसस्तत्रोदाहरणं रविः&amp;rsquo; (शिशु० २।३३)॥ उदाहरणं निदर्शनं दृष्टान्तः। प्रध्वंसितमन्धतमसं येन स रविः। &amp;lsquo;जयोदाहरणं बाह्वोर्गापयामास किन्नरान्&amp;rsquo; (रघु० ४।७८)। गीतविशेषो जयशब्दोपक्रमः स्तुतिपरो जयोदाहरणम्। &amp;lsquo;अथाङ्गिरसमग्रगण्यमुदाहरणवस्तुषु&amp;rsquo; (कु० ६।६५)। कथाप्रसङ्गेष्वित्यर्थः। &amp;lsquo;ललितार्थबन्धं पत्रे निवेशितमुदाहरणं प्रियायाः&amp;rsquo; (विक्रम० २।४६)। उदाहरणं दोषप्रख्यापनम्, उपन्यासः। &amp;lsquo;यत्तृतीयं छदिर्हविर्धानयोरुदाह्रियते&amp;rsquo; (तै० सं० ६।२।९)। उदाह्रियते उपर्याह्रियते। &amp;lsquo;अथ हास्य वेदमुपशृण्वतः त्रपुजतुभ्यां श्रोत्रप्रतिपूरणम्। उदाहरणे जिह्वाच्छेदः&amp;rsquo; (गौ० ध० १२।४)। उदाहरणमुच्चारणम्।  </description>
    </item>
    
    <item>
      <title>१५५ उन्नि (उद्&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/155_unni/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/155_unni/</guid>
      <description>धा  धा (डुधाञ् धारणपोषणयोः)। &amp;lsquo;इत्युक्त्वैकेन हस्तेन यतन्त्युन्निदधेऽम्बरम्&amp;rsquo; (भा० पु० १०।३०।२०)। उन्निदधे उन्नमयामास उच्चिक्षेप।  </description>
    </item>
    
    <item>
      <title>१५६ उत्प्र (उद्&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/156_utpra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/156_utpra/</guid>
      <description>अस्  अस् (असु क्षेपे)। सोत्प्रासं सोल्लुण्ठम्। उत्प्रास्यतेऽन्यः सामर्षः क्रियतेऽनेनेति व्युत्पत्तिरिति स्वामी। &amp;lsquo;उत्प्रासनं तूपहासो योऽसाधौ साधूमानिनि&amp;rsquo; (सा० द० ६।२०१)।  ईक्ष्  ईक्ष् (ईक्ष दर्शने)। &amp;lsquo;भगवति किमुत्प्रेक्षसे कुतस्त्योऽयमिति&amp;rsquo; (उत्तर० ४।६)। उत्प्रेक्षसे तर्कयसे। &amp;lsquo;उत्प्रेक्षामो वयं तावन्मतिमन्तं बिभीषणम्। सर्वार्थेषु पराभूता गुरुं शिष्यगणा इव&amp;rsquo; (रा० ५।८५।८)॥ तद्वचनश्रवणार्थं तम्प्रत्युच्चक्षुषो विलोकयाम इत्युक्तं भवति। &amp;lsquo;तदुत्प्रेक्ष्योत्प्रेक्ष्य गतांस्तांश्च दिवसान्। न जाने को हेतुर्दलति शतधा यन्न हृदयम्&amp;rsquo; (अमरु० ३८)॥ उत्प्रेक्ष्योत्प्रेक्ष्य=अनुसन्धायानुसन्धाय, ध्यायं ध्यायम्।  हस्  हस् (हसे हसने)। &amp;lsquo;उत्प्रहसित इव भवनेनानेन स्वर्गः&amp;rsquo; (अवि० ३)। उत्प्रहसित उच्चैर्हसितः।  </description>
    </item>
    
    <item>
      <title>१५७ उद्वि (उद्&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/157_udvi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/157_udvi/</guid>
      <description>ईक्ष्  ईक्ष् (ईक्ष दर्शने)। &amp;lsquo;भवदुद्वीक्षणाच्चैव पाण्डुना पृथिवीक्षिता।…सुपरिपालिताः&amp;rsquo; (वयम्) (भा० आश्रम० १०।२०)॥ उद्वीक्षणमवेक्षा। &amp;lsquo;उद्वीक्ष्योद्वीक्ष्य नयनैरस्रपाताविलेक्षणाः&amp;rsquo; (रा० ३।५२।४१)। नयनैर्भयादिव विलक्षणैरिति पाठान्तरम्। उद्वीक्ष्य ऊर्ध्वं वीक्ष्य। &amp;lsquo;न चास्ति शक्तिस्त्रैलोक्ये कस्यचित् पुरुषोत्तम। पतिव्रतामिमां साध्वीं तवोद्वीक्षितुमप्युत&amp;rsquo; (भा० अनु० २।८१)॥ उद्वीक्षितुम् उदीक्षितुम्। नार्थो विना। &amp;lsquo;हंसैरुझितपङ्कजैरतितरां सोद्वेगमुद्वीक्षितः&amp;rsquo; (मृच्छ० ५।२३)। उद्वीक्षित उच्चक्षुर्भिरीक्षितः। विर्विशेषकृन्न।  </description>
    </item>
    
    <item>
      <title>१५८ अभि</title>
      <link>https://vishvAsa.github.io/sanskrit/koshaH/upasargArtha-chandrikA/158_abhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/158_abhi/</guid>
      <description>अज्  अज् (अज गतिक्षेपणयोः)। &amp;lsquo;यत् सम्यञ्चा मिथुनावभ्यजाव&amp;rsquo; (ऋ० १।१७९।३)। अभ्यजाव संगच्छावहै, सङ्गतौ संयुतौ संयुक्तौ सम्पृक्तौ स्याव।  अञ्ज्  अञ्ज् (अञ्जू व्यक्तिम्रक्षणकान्तिगतिषु)। &amp;lsquo;अञ्जते व्यञ्जते समञ्जते क्रतुं रिहन्ति मधुना भ्यञ्जते&amp;rsquo; (अथर्व० १८।३।१८)। अभ्यञ्जते नवनीतेन माधुर्योपेतेनाभ्यक्तशरीरं कुर्वन्तीत्यर्थः। &amp;lsquo;नवनीतेनाभ्यञ्जन्ति।&amp;rsquo; (ऐ० ब्रा० १।३)। अभ्यञ्जन्ति म्रक्षयन्ति, अनुलिम्पन्ति। &amp;lsquo;अञ्जानो अजरैरभि&amp;rsquo; (ऋ० २।८।४)। उक्तोऽर्थः। &amp;lsquo;भारस्योद्वहनार्थं च रथाक्षोऽभ्यज्यते यथा&amp;rsquo; (सौन्दर० १४।१२)। अभ्यज्यते उपस्निह्यते। &amp;lsquo;अक्तोऽभ्यक्तो वेष्टित्युपवेष्टिती&amp;rsquo; (आप० ध० १।८।२)। अक्तोऽञ्जनेनाक्ष्णोरभ्यक्तस्तैलेन। वेष्टिती वेष्टितशिराः। कटिप्रदेशो द्वितीयेन वाससा वेष्टितो यस्य स उपवेष्टिती।  अत्  अत् (अत सातत्यगमने)। &amp;lsquo;अतिथिरभ्यतितो गृहान्भवति&amp;rsquo; (नि० ४।५।१)। अभ्यतितः पर्यटितः, अभ्यागतः।  अम्  अम् (अम गत्यादिषु, अम रोगे)। &amp;lsquo;अग्ने त्वमस्मद् युयोध्यमीवा अनग्मित्रा अभ्यमन्त कृष्टीः&amp;rsquo; (ऋ० १।१८९।३)। अभ्यमन्ति रुजन्ति उपतापयन्ति, उपपीडयन्ति, आक्रामन्तीति वा। &amp;lsquo;किं शूरपत्नि नस्त्वमभ्यमीषि वृषाकपिम्&amp;rsquo; (ऋ० १०।८६।८)। अभ्यमीषि विप्रकरोषि, कदर्थयसि वेगेनाभियासीति वा।  अर्च  अर्च (अर्च पूजायाम्)। &amp;lsquo;इम उ त्वा पुरुशाक प्रयज्यो जरितारो अभ्यर्चन्त्यर्कैः&amp;rsquo; (ऋ० ६।२१।१०)। अभ्यर्चन्ति पूजयन्ति। अभिर्नार्थेन्तरं करोति।  अर्ह्  अर्ह् (अर्ह पूजायाम्)। &amp;lsquo;परशुरामो माल्यवन्तमभ्यर्हयति&amp;rsquo; (महावीर० २)। अर्हयतीत्येवार्थः। नार्थोऽभिना। &amp;lsquo;अभ्यर्हितं पूर्वं निपतति&amp;rsquo; (वा०)।  अव्  अव् (अव रक्षणादिषु)। &amp;lsquo;सोमो मीढ्वाँ अभि नो ज्योतिषावीत्&amp;rsquo; (ऋ० ९।९७।३९)। अभ्यावीत् अतीतृपत्, प्रत्यग्रानकरोत्, प्रत्याश्वस्तानचारीत्।  अश्  अश् (अश व्याप्तौ)। &amp;lsquo;विश्वा इत् स्पृधो अभ्यश्नवाव&amp;rsquo; (ऋ० १।१७९।३)। अभिभवेवेत्यर्थः। &amp;lsquo;तदस्य प्रियमभि पाथो अश्याम्&amp;rsquo; (ऋ० १।१५४।५)। अभ्यश्याम् प्राप्नुयाम्)। &amp;lsquo;अभ्याशो ह यदस्मै स कामः समृध्येत् यत्कामः स्तुवीत&amp;rsquo; (छां० उ० १।३।१२)। अभ्याश आशा।  अस्  अस् (अस भुवि)। &amp;lsquo;विश्वा जातान्यभ्यस्मि मह्ना&amp;rsquo; (ऋ० ८।१००।१४)। अभ्यस्मि=अभिभवामि। &amp;lsquo;कृष्टीर्यो विश्वा अभ्यस्त्येक इत्&amp;rsquo; (ऋ० ८।२४।१९)। अभ्यस्ति अभिभवति। &amp;lsquo;ते हि यज्ञेषु यज्ञियास ऊमाः सधस्थं विश्वे अभि सन्ति देवाः&amp;rsquo; (ऋ० ७।३९।४)। अभिभवन्तीति स्कन्दः। अभितिष्ठन्तीति दुर्गः। &amp;lsquo;त्वया वीरेण वीरवोऽभि ष्याम पृतन्यतः&amp;rsquo; (ऋ० ९।३५।३)। &amp;lsquo;इन्द्रेण मन्युना वयमभि ष्याम पृतन्यतः&amp;rsquo; (अथर्व० ७।९७।१)। उक्तोऽर्थः। &amp;lsquo;यदत्र ममाभिष्यात्&amp;rsquo; (पा० १।४।९१ सूत्रवृत्तौ)। यदत्र माम्प्रति स्यात्, योत्र मे भागः स्यादित्यर्थः। &amp;lsquo;लक्षणाद्यर्थविरहात्कर्मप्रवचनीयत्वाप्राप्तेरुपसर्गत्वावस्थितेरुपसर्गप्रादुर्भ्यामस्तिर्यच्परः&amp;rsquo; (पा० ८।३।८७) इति षत्वम्। &amp;lsquo;पृणन्नापिरपृणन्तमभि ष्यात्&amp;rsquo; (ऋ० १०।११७।७)। अतिशयीत, विशेषयेत्, अतिक्रामेत्। &amp;lsquo;अभ्यहं विश्वाः पृतना यथासानि&amp;rsquo; (अथर्व० ६।९७।१)। अभ्यसानि=अभिभवानि। &amp;lsquo;अपो येन सुक्षितये तरेमाऽध स्वमोको अभि वः स्याम&amp;rsquo; (ऋ० ७।५६।२४)। अभिष्याम प्राप्नुयामेत्यर्थः।  अस्  अस् (असु क्षेपे)। &amp;lsquo;धन्यो वन्यमतङ्गजः परिचयप्रागल्भ्यमभ्यस्यति&amp;rsquo; (मालती० ९।३२)। अभ्यस्यति शीलयति। &amp;lsquo;इयन्ति वर्षाणि तया सहोग्रमभ्यस्यतीव व्रतमासिधारम्&amp;rsquo; (रघु० १३।६७)। शीलयति, आसेवते। &amp;lsquo;शरभृष्टीरादीप्ताः प्रतिदिशमभ्यस्यति&amp;rsquo; (कौ० सू० ३३।१३-१४)। अभ्यस्यति अभितः प्रक्षिपति। &amp;lsquo;नान्यो राजानमभ्यस्येदराजन्यः कथं चन&amp;rsquo; (भा० शां० ९६।७)। अभिमुखं शस्त्रं क्षिपेदित्यर्थः। &amp;lsquo;वेदमेव सदाऽभ्यस्येत्&amp;rsquo; (मनु० २।१६६)। वेदाध्यायं शीलयेत्, स्वाध्यायमधीयीतेत्यर्थः। &amp;lsquo;मृगकुलं रोमन्थमभ्यस्यतु&amp;rsquo; (शा० २।६)। कामं रोमन्थं वर्तयत्वित्यर्थः। &amp;lsquo;काममभ्यस वा मा वा, न त्वां योत्स्ये कथंचन&amp;rsquo; (भा० भीष्म० १०८।४३)। प्रक्षिपेत्यर्थः। शरानिति शेषः। &amp;lsquo;शीघ्रमभ्यस्यतो बाणान् सन्दधानस्य चानिशम्। नान्तरं ददृशे किञ्चित्कौन्तेयस्य यशस्विनः&amp;rsquo; (भा० आदि० १३८।४१)॥ उक्तोऽर्थः। &amp;lsquo;अभ्यस्यमाने शक्त्यस्त्रे&amp;rsquo; (भा० शल्य० ४६।७०)। प्रास्यमान इत्यर्थः। इहोदाहृतिष्वभिः क्वचिदाभिमुख्ये वर्तते क्वचिदाभीक्ष्ण्ये इति यथायोगमूह्यम्। &amp;lsquo;कुकर्मजामिवाभ्यस्यन्भविष्यन्तीमधोगतिम्&amp;rsquo; (कथा० २४।९४)। अभ्यस्यन्भूयो भूयः संस्मरन्। &amp;lsquo;अभ्यसन् सिद्धिकार्यं हि विष्णुं दृष्ट्वा हि तस्थिवान्&amp;rsquo; (हरि० १।२९।१३)। जपन् विष्णुं ध्यायन्वेति नीलकण्ठः। &amp;lsquo;अदान् मृदुमार्दवमुक्तियुक्त्या युक्तं तदीया जनतासु जिह्वा। लोला स्वयं स्थैर्यगुणं तु सभ्यानभ्यासयन्ती कुतुकाय किं नः&amp;rsquo; (जै० कु० १।४३)॥ अभ्यासयन्ती असकृद् ग्राहयन्ती। &amp;lsquo;बहुभिस्तेन चाभ्यस्तस्तं विव्याध ततोधिकैः&amp;rsquo; (भा० द्रोण० १४।२६) अभ्यस्तो विद्धः। &amp;lsquo;अभ्यस्तो बहुभिर्बाणैः&amp;rsquo; (भा० द्रोण० १४७।२०)। असकृन्निहत इत्यर्थः। &amp;lsquo;त्वयाऽभ्यस्तः पुनः पुनः&amp;rsquo; (भा० द्रोण० १५१।२०)। अभ्यस्त आवर्तितः, गुणितः। कोप इति शेषः। &amp;lsquo;अयुतं नियुतं प्रयुतं तत्तदभ्यस्तम्&amp;rsquo; (नि० ३।१०।१)। उक्तोऽर्थः। &amp;lsquo;अनभ्यस्तरथचर्या वयम्&amp;rsquo; (उत्तर० ५)। अनभ्यस्ताऽशीलिता। &amp;lsquo;सहस्रकृत्वस्त्वभ्यस्य बहिरेतत् त्रिकं द्विजः&amp;rsquo; (मनु० २।७९)। सहस्रावृत्तिं जपित्वा, सहस्रवारमावर्त्येत्यर्थः। &amp;lsquo;सकृदेवानतं शेकू रथमभ्यसितुं परे&amp;rsquo; (भा० वि० ५५।२०)। अभ्यसितुं परिचेतुं वेदितुम्। &amp;lsquo;स्वाध्यायाभ्यसनं चैव वाङ्मयं तप उच्यते&amp;rsquo; (गीता० १७।१५)। अभ्यसनमभ्यास आवृत्तिः पुनः पुनः करणम्। &amp;lsquo;विद्यामभ्यसनेनेव प्रसादयितुमर्हसि&amp;rsquo; (रघु० १।८८)। &amp;lsquo;वेदाभ्यासजडः कथं नु…। निर्मातुं प्रभवेन्मनोहरमिदं रूपं पुराणो मुनिः&amp;rsquo; (विक्रम० १।८)॥ उक्तोऽर्थः। &amp;lsquo;एतेन सर्वे व्याख्याता व्याख्याता&amp;rsquo; (ब्र० सू० १।४।२८)। इति पदाभ्यासोऽध्यायपरिसमाप्तिं द्योतयतीति तत्र शङ्करः। &amp;lsquo;तद्यथाभ्यासमभिधीयताम्&amp;rsquo; (उत्तर० १)। यथाभ्यासं यथाशीलम्। वेदस्वीकरणं पूर्वं विचारोऽभ्यसनं जप:। तद्दानं चैव शिष्येभ्यो वेदाभ्यासो हि पञ्चधा॥  आप्  आप् (आप्लृ व्याप्तौ)। &amp;lsquo;स त्वां कुरुकुलश्रेष्ठ किंचिदर्थमभीप्सति&amp;rsquo; (भा० आश्रम० ११।४)। किञ्चित्कार्यं कर्तुमभितः प्राप्तुमिच्छतीत्यर्थः।  इ  इ (इण् गतौ)। &amp;lsquo;…तत्र चाभ्यागात् कोप्यपूर्वो द्विजः पुरि&amp;rsquo; (कथा० ३३।१३३)। अभ्यागात् आगन्तुक इत्यागात्। &amp;lsquo;सूर्यो देवीमुषसं रोचमानां मर्यो न योषामभ्येति पश्चात्&amp;rsquo; (ऋ० १।११५।२)। अभ्येति=अव्यवहितमन्वग् गच्छति। निरन्तरमनुसरति। &amp;lsquo;वृषेव पत्नीरभ्येति रोरुवत्&amp;rsquo; (ऋ० १।१४०।६)। अभ्येति वेगेनोपधावति। &amp;lsquo;रेक्णस्वत्यभि या वाममेति&amp;rsquo; (ऋ० १०।६३।१६)। &amp;lsquo;अपान्यदेत्यभ्यन्यदेति&amp;rsquo; (ऋ० १।१२३।७)। अभ्येति अभिवर्तते, उपैति। &amp;lsquo;तामौक्ष्णैश्चर्मभिः पश्चात्प्राञ्चो विभजमाना अभीयुः&amp;rsquo; (श० ब्रा० १।२।५।२)। &amp;lsquo;प्रेह्य भीहि धृष्णुहि न ते वज्रो नि यंसते&amp;rsquo; (ऋ० १।८०।३)। अभीहि संनिधेहि उपेहि। &amp;lsquo;अभीहि मन्यो तवसस्तवीयान्&amp;rsquo; (अथर्व० ४।३२।३)। अभिमुखं गच्छेत्याह। &amp;lsquo;अस्मानत्तुमभ्येति परिग्लानो बुभुक्षया&amp;rsquo; (भट्टि० ७।८४)। उपसर्पति, उपैति, उपक्रामतीत्यनर्थान्तरम्। &amp;lsquo;यो अन्येद्युरुभयद्युरभ्येति&amp;rsquo; (अथर्व० १।२५।४)। अभ्येति=आयाति। &amp;lsquo;रामोऽभ्येति पुरीं लङ्कामस्माकमुपरोधकः&amp;rsquo; (रा० ६।६।१६)। लङ्कामुपरोत्स्यामीत्यभिवर्तत इत्याह। &amp;lsquo;प्राज्ञस्य मूर्खस्य च कार्ययोगे समत्वमभ्येति तनुर्न बुद्धिः&amp;rsquo; (अवि० ५।५)। अभ्येति प्राप्नोति। &amp;lsquo;देहो वा जीवतोऽभ्येति जीवो वाभ्येति देहतः&amp;rsquo; (भा० शां० २८।५१)। अभ्येति=उत्पद्यते, जायते, आविर्भवति। &amp;lsquo;वनं पदाभ्यैः केन हेतुना&amp;rsquo; (भट्टि० ५।६७)। अभ्यैः=अभ्यागाः। उपायाः। लङि रूपम्। &amp;lsquo;शुनं कीनाशा अभि यन्तु वाहैः&amp;rsquo; (ऋ० ४।५७।८)। सीरमादाय क्षेत्राण्यभिलक्ष्य यन्तु बलीवर्दैर्हालिका इत्यर्थः। &amp;lsquo;देहान् यथेष्टमभ्येति हित्वेमां मानुषीं तनुम्&amp;rsquo; (भा० आश्व० १९।३१)। अभ्येति सङ्क्रामति, प्राप्नोति। &amp;lsquo;सतीव योषित्प्रकृतिः सुनिश्चला पुमांसमभ्येति भवान्तरेष्वपि&amp;rsquo; (शिशु० १।७२)। उक्तोऽर्थः। &amp;lsquo;पावके विनिवृत्ते तु नीलो राजाऽभ्यगात् तदा&amp;rsquo; (भा० सभा० २१।५८)। अभ्यगात् उपागमत्। प्राविक्षदित्यर्थः। &amp;lsquo;गन्धर्वराजोऽप्सरसमभ्यगादुर्वशीं वराम्&amp;rsquo; (भा० वन० ४५।४)। उपासर्पदित्यर्थः। &amp;lsquo;स हाहं यशसां यशः श्वेतं…लिन्दु माऽभिगाम्&amp;rsquo; (छां० उ० ८।१४।१)। लिन्दु स्त्रीव्यञ्जनं गर्भवासं मा प्रापम्, तत्र मा प्रविक्षमित्याह। &amp;lsquo;स ब्रह्म परमभ्येति वायुभूतः खमूर्तिमान्&amp;rsquo; (मनु० २।८२)। अभ्येति आभिमुख्येन गच्छति। &amp;lsquo;मारुतं पुरुहूतं च गुरुं पावकमेव च। चतुरो व्रतिनोऽभ्येति ब्राह्मं तेजोऽवकीर्णिनः&amp;rsquo; (मनु० ११।१२१)॥ अभ्येति सङ्क्रामति। &amp;lsquo;नाविविदिषुमभ्येति सम्पत्&amp;rsquo; (भट्टि० ७।९९)। उपैतीत्यर्थः। &amp;lsquo;पूर्वं त्वामुपयास्यामि ततो भ्येष्यामि तं पतिम्&amp;rsquo; (कथा० ८४।२५)। निगदव्याख्यातम्। &amp;lsquo;रयादभीयाय परान् रुषा वृत्र इवामरान्&amp;rsquo; (शि० भा० १३।११८)। अभीयाय=अभिदुद्राव, प्रार्थयाञ्चके। &amp;lsquo;तामृश्यो भूत्वा रोहितं भूतामभ्यैत्&amp;rsquo; (ऐ० ब्रा० ३।३३)। अभिगतवान्, मिथुनधर्मं प्राप्तवान्। रोहितं भूताम्। भू प्राप्तौ। लोहितं लोहितत्वं प्राप्ताम्। ऋतुमतीं जातामित्यर्थः। &amp;lsquo;यशसा वा एषोऽभ्येति य आर्त्विज्येन&amp;rsquo; (ऐ० ब्रा० ६।३४)। युक्तो भवतीत्यर्थः। अष्टमेब्दे चतुर्वेदी द्वादशे सर्वशास्त्रवित्। षोडशे कृतवान्भाष्यं द्वाविंशे मुनिरभ्यगात्॥ शङ्करोद्देश्यकोक्तिः। अभ्यगात् समाधिस्थोऽभूदित्यर्थः। प्राणान्मुमोचेत्युक्तं भवति। &amp;lsquo;सप्त मर्यादाः कवयस्ततक्षुस्तासामेकामिदभ्यंहुरोगात्&amp;rsquo; (ऋ० १०।५।६)। अभिगात् अभिगच्छति अतिक्रामति। &amp;lsquo;विश्वा अभीती रपसो युयोधि&amp;rsquo; (ऋ० २।३३।३)। अभीतयो भियानानि, आक्रमणानि। &amp;lsquo;याः सेना अभीत्वरीः&amp;rsquo; (वा० सं० ११।७७)। अभीत्वरीः=अभियायिन्यः। &amp;lsquo;तासामेकामभिगच्छन्नंहस्वान् भवति&amp;rsquo; (नि० ६।२७।२)। अभिगच्छन्नतिक्रामन्। अत्यर्थेऽभिः।  इष्  इष् (इष इच्छायाम्)। &amp;lsquo;निधिं निधिपा अभ्येनमिच्छात्&amp;rsquo; (अथर्व० १२।३।४२)। निधिं वरयेत्, वनुयात्, याचेत, कामयेत।  इष्  इष् (इष आभीक्ष्ण्ये)। &amp;lsquo;सरस्वती त्वा मघवन्नभीष्णात्&amp;rsquo; (तै० ब्रा० १।४।२।१)। भिषज्यत्वित्यर्थः। अडभावश्छान्दसः।  ईक्ष्  ईक्ष् (ईक्ष दर्शने)। &amp;lsquo;सोग्निमेवा भीक्षमाणो व्रतमुपैति&amp;rsquo; (श० ब्रा० १।१।१।२)। अग्नौ दृशं पातयन्नित्यर्थः।  उक्ष्  उक्ष् (उक्ष सेचने)। &amp;lsquo;यदिष्ट-रूपरसगन्धस्पर्शं प्रोक्षितमभ्युक्षित च तच्छुचि।&amp;rsquo; सामान्येन जलेन धौतमभ्युक्षितमिति श्रौतपदार्थनिर्णयः। &amp;lsquo;प्रोक्षिताऽभ्युक्षिताः सौम्याः&amp;rsquo; (भा० अनु० ९८।३४)। प्रोक्षणाभ्युक्षणावोक्षणानीत्थं विविञ्चन्ति कोविदाः&amp;ndash;उत्तानेनैव हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥ &amp;lsquo;संचारमभ्युक्ष्य&amp;rsquo; (का० श्रौ० ३।४।१)। अभ्युक्ष्य=अभिषिच्य=अभिवृष्य। &amp;lsquo;शिरसि शकुन्तलामभ्युक्ष्य&amp;rsquo; (शा० ४)।  उच्  उच् (उच समवाये)। &amp;lsquo;अभि वा एष एतानुच्यति येषां पूर्वापरा अन्वञ्चः प्रमीयन्ते&amp;rsquo; (तै० सं० २।२।२।५)। अभ्युच्यति आभिमुख्येन समवैति। एषोग्निस्तान्रुचिविषयं करोति सोत्सुकं मार्गतीति संस्कृतशार्मण्यकोषः।  उन्द्  उन्द् (उन्दी क्लेदने)। &amp;lsquo;तस्मादसाविमां वृष्ट्याभ्युनत्ति&amp;rsquo; (ऐ० ब्रा० २।१)। क्लेदयति आर्द्री करोतीत्यर्थः।  ऊर्णु  ऊर्णु (ऊर्णुञ् आच्छादने)। &amp;lsquo;अभ्यूर्णोति यन्नग्नं भिषक्ति विश्वं यत् तुरम्&amp;rsquo; (ऋ० ८।७९।२)। अभ्यूर्णोति अभित आच्छादयति। प्रावृणोति। &amp;lsquo;माता पुत्रं यथा सिचाभ्येनं भूम ऊर्णुहि&amp;rsquo; (अथर्व० १८।२।५०)। &amp;lsquo;जायापतिमिव वाससाभ्येनं भूम ऊर्णुहि&amp;rsquo; (अथर्व० १८।२।५१)। उक्तोऽर्थः।  ऊह्  ऊह् (ऊह वितर्के)। &amp;lsquo;तस्माद्यदेव किञ्चानूचानोऽभ्यूहत्यार्षं तद् भवति&amp;rsquo; (नि० १३।१२)। अभ्यूहति तर्कयति मीमांसित्वा विजानाति। &amp;lsquo;अथाङ्गारैरभ्यूहति&amp;rsquo; (कपालानि) (श० ब्रा० १।२।१।१३)। आच्छादयति, उपदधाति। आस्तृणाति। &amp;lsquo;पुरीषेणाभ्यूहति&amp;rsquo; (तै ० सं० ५।२।३।७)। उक्तोऽर्थः। &amp;lsquo;अदेवो यदभ्यौहिष्ट देवान्&amp;rsquo; (ऋ० ६।१७।८)। अभ्यौहिष्ट पर्यवास्थित, परिपन्थ्यभूत्, देवान् प्रत्युपशयस्थोऽस्थात्। &amp;lsquo;उत्तरं सूत्रमभ्युह्य स्वयमेव मयोदितम्&amp;rsquo; (कथा० ७।११)। अभ्युह्य स्वबुद्ध्योन्नीय।  ऋ  ऋ (ऋ गतिप्रापणयोः)। &amp;lsquo;अभि कृष्णेन रजसा द्यामृणोति&amp;rsquo; (ऋ० १।३५।९)। अभ्यृणोति=आसादयति। सवितेति शेषः।  ऋष्  ऋष् (ऋषी गतौ)। &amp;lsquo;अभि त्वा सिन्धो शिशुमिन्न मातरो वाश्रा अर्षन्ति पयसेव धेनवः&amp;rsquo; (ऋ० १०।७५।४)। अभ्यर्षन्ति=अभ्यृषन्ति=अभि त्वरन्ते, वेगेनाभिमुखं यान्ति। &amp;lsquo;अभी नो अर्ष दिव्या वसूनि&amp;rsquo; (ऋ० ९।९७।५१)। अभ्यर्ष इत आवह। &amp;lsquo;अभ्यर्ष महानां देवानां वीतिमन्धसा&amp;rsquo; (ऋ० ९।१।४)। वीतिं यज्ञमागच्छेत्याह। &amp;lsquo;अभ्यर्ष गुह्यं चारु नाम&amp;rsquo; (ऋ० ९।९६।१६)।  कम्  कम् (कमु कान्तौ)। &amp;lsquo;न च कामसम्पदमभिकामयते&amp;rsquo; (कि० १८।२३)। अभिकामयते कामयते प्रार्थयते। अभिर्धात्वर्थं न विशिनष्टि। &amp;lsquo;दासी-कन्यासहस्रेण शर्मिष्ठामभिकामये&amp;rsquo; (भा० आदि० ८०।१६)। अभिकामयेऽभिलषामि।  कम्प्  कम्प् (कपि चलने)। &amp;lsquo;सोमविक्रयिणं हिरण्येनाभिकम्पयति&amp;rsquo; (का० श्रौ० ७।८।१५)। अभिकम्पयति विचालयति प्रलोभयति, गर्धयति।  काङ्क्ष्  काङ्क्ष् (काक्षि वाछि इच्छायाम्)। &amp;lsquo;नात्यर्थमभिकाङ्क्षामि मृगयां सरयूवने&amp;rsquo; (रा० २।४९।१५)। अभिकाङ्क्षामि काङ्क्षामि इच्छामि।  काश्  काश् (काशृ दीप्तौ)। &amp;lsquo;तया नस्तन्वा शन्तमयाभि चाकशीहि&amp;rsquo; (वा० सं० १६।२)। अभिचाकशीहि=उद्भासय विभापय। &amp;lsquo;धृतस्य धारा अभि चाकशीमि&amp;rsquo; (ऋ० ४।५८।५)। अभिचाकशीमि सम्पश्यामि प्रेक्षे।  कुष्  कुष् (कुष निष्कर्षे)। &amp;lsquo;न दालकर्णनासास्रोतोदशनविवराण्यभिकुष्णीयात्&amp;rsquo; (सुश्रुत० १।१४५।२)। अभितो निष्कर्षेदित्यर्थः।  कृ  कृ (डुकृञ् करणे)। &amp;lsquo;गर्भमेवैतत्सन्तमभिजुहोति गर्भं सन्तमभिकरोति&amp;rsquo; (श० ब्रा० २।३।१।४)। अभिकरोति उपकरोति, अनुगुणमाचरति। &amp;lsquo;यथाभिचक्र देवास्तथाऽप कृणुता पुनः&amp;rsquo; (अथर्व० ३।९।१)। अभिचक्र=संविदधथुः, उपचक्रथुः। &amp;lsquo;निः सपत्नौ कुरुक्षेत्रे निवेशमभिचक्रतुः&amp;rsquo; (भा० आदि० २१०।२७)। अभिचक्रतुः=निर्ममतुः।  कृष्  कृष् (कृष विलेखने)। &amp;lsquo;अथ सर्वे रणं मुक्त्वा प्रयाताः खचरा दिवम्। अस्मानेवाभिकर्षन्तो दीनान्मुदितमानसाः&amp;rsquo; (भा० वन० २४८।११)॥ अभिकर्षन्तो दमयन्तो न्यग्भावयन्तः।  कृ  कृ (कृ विक्षेपे)। &amp;lsquo;ततस्ते बहुभिर्योगैः कैवर्ता मत्स्यकाङ्क्षिणः। गङ्गायमुनयोर्वारि जालैरभ्यकिरस्तदा&amp;rsquo; (भा० अनु० ५०।१५)॥ अभ्यकिरन्=आकिरन्, तत्र वारिणि जालानि विस्तारितवन्त इत्यर्थः। &amp;lsquo;अभ्यकीर्यत शोकेन भूय एव महीपतिः&amp;rsquo; (रा० २।१४।५६)। शोकाप्लुतः शोकेन परीतो भूदित्यर्थः।  क्लृप्  क्लृप् (कृपू सामर्थ्ये)। &amp;lsquo;वासन्तिकावृतू अभिकल्पमानाः&amp;rsquo; (वा० सं १३।२५)। अभिकल्पमानास्तद्योग्याः सम्पद्यमानाः। &amp;lsquo;अभिजिताभिक्लृप्ता&amp;rsquo; (श० ब्रा० १२।३।१।४)।  क्रन्द्  क्रन्द् (क्रदि आह्वाने रोदने च)। &amp;lsquo;अभि क्रन्दति हरितेभिरासभिः&amp;rsquo; (ऋ० १०।९४।२)। अभिक्रन्दति=अभितः क्रन्दति शब्दायते। &amp;lsquo;अभि क्रन्द प्र त्रासय&amp;rsquo; (अथर्व० ५।२१।४)। अभिक्रन्द शब्दायस्व वाश्यस्व रोरुहि। &amp;lsquo;अभिक्रन्दन्नृषभो वासितामिव&amp;rsquo; (अथर्व० ५।२०।२)। स्त्रीगवीमभिगर्जन्नित्याह।  क्रम्  क्रम् (क्रमु पादविक्षेपे)। &amp;lsquo;अभि स्रुचः क्रमते दक्षिणावृतः&amp;rsquo; (ऋ० १।१४४।१)। स्रुचोऽभिक्रमते=ता अभि वर्तते, ता अभिमुखं याति। &amp;lsquo;स्पृधो अदेवीरभि च क्रमाम बिश आदेवीरभ्यश्नवाम&amp;rsquo; (ऋ० ६।४९।१५)। अभिक्रमाम अभिभवाम। &amp;lsquo;ते सरांसि गिरीन्सर्वान्संकटानि वनानि च। दरीदुर्गांश्च शैलांश्च कृत्स्नांस्तानभिचक्रमुः&amp;rsquo; (रा० ४।४७।३)॥ अभिचक्रमुः पर्याटुः। &amp;lsquo;यो हिसार्थमभिक्रान्तं हन्ति&amp;rsquo; (आप० ध० १।२९।७)। अभिक्रान्तम् अभिपतितम्। &amp;lsquo;अभिक्रान्तापक्रान्तानि (सामानि) भवन्ति&amp;rsquo; (पञ्चविं० ५।८।३)। अभिक्रान्तमारोहः। अपक्रान्तमवरोहः। &amp;lsquo;अभिक्रामं सायं जुहोत्यवक्रामं प्रातः&amp;rsquo; (आप० श्रौ० ६।३।१०।५)। अभिक्रम्याभिक्रम्याहवनीयस्य समीपम्। &amp;lsquo;तमभिक्रम्य सर्वेऽद्य वयं चार्थामहे वसु&amp;rsquo; (भा० वन० ९८।२०)। अभिक्रम्य=उपेत्य। &amp;lsquo;नेहाभिक्रमनाशोस्ति प्रत्यवायो न विद्यते&amp;rsquo; (गीता० २।४०)। अभिक्रम उपक्रमः, प्रारब्धं कर्म। अहितान्प्रत्यभीतस्य रणे यानमभिक्रमः (अमरः)। आरोहणमभिक्रम इति वैजयन्ती। &amp;lsquo;द्वाभ्यामभिक्रम्य&amp;rsquo; (ऋ० प्रा० १०।२)। प्रारभ्येत्यर्थः। &amp;lsquo;अभिक्रमणं वचनाददृष्टेन&amp;rsquo; (गौ० ध०)। अभिक्रमणमुपसर्पणम्। &amp;lsquo;अग्नि र्वा एतस्य पशूनपक्रमयति यस्य पशवोऽपक्रामन्त्यग्निरेव तस्य पशूनभिक्रमयति यस्य पशवोऽभिक्रामन्ति&amp;rsquo; (पञ्च० ब्रा० १२।४।२५)। अपक्रमणाभिक्रमणे प्रतिद्वन्द्विनी। अपक्रमणमपसरणमाह। अभिक्रमणं चोपसरणम्।  क्री  क्री (डुक्रीञ् द्रव्यविनिमये)। &amp;lsquo;एकं वा एष क्रीयमाणोऽभिक्रीयते छन्दसामेव राज्याय&amp;rsquo; (श० ब्रा० ३।३।२।६)। किञ्चित् प्रयोजनमुद्दिश्य क्रयणमभिक्रयणम्।  क्रुश्  क्रुश् (क्रुश आह्वाने रोदने च)। &amp;lsquo;तं भूतान्यभ्यक्रोशन् ब्रह्महन्निति&amp;rsquo; (तै० सं० २।५।१।२)। अभ्यक्रोशन् सनिन्दमाह्वयन् सक्रोधं समबोधयन्। &amp;lsquo;ततो वालिनमुद्यम्य सुग्रीवः शिबिकां तदा। आरोपयदभिक्रोशन्नङ्गदेन सह प्रभुः&amp;rsquo; (रा० ४।२५।२८)॥ अभिक्रोशन् विलपन् परिदेवयमानः। आरोपयत विक्रोशन्नङ्गदेन सहैव त्विति पाठान्तरम्।  क्षम्  क्षम् (क्षमूष् सहने)। &amp;lsquo;ऽभी नु मा वृषभ चक्षमीथाः&amp;rsquo; (ऋ० २।३३।७)। दयस्व मामनुगृहाण मां वेत्याह। &amp;lsquo;यूयं नः पुत्रा अदितेरदब्धा अभि क्षमध्वं युज्याय देवाः&amp;rsquo; (ऋ० २।२८।३)। सानुग्रहा भवतेत्यर्थः। &amp;lsquo;अभि नो वीरो अर्वति क्षमेत&amp;rsquo; (ऋ० २।३३।१)। उक्तचर एवार्थः।  क्षर्  क्षर् (क्षर संवलने)। &amp;lsquo;ये ते पवित्रमूर्मयोऽभिक्षरन्ति धारया&amp;rsquo; (ऋ० ९।६१।५)। अभिक्षरन्ति=अभिस्रवन्ति=अभिष्यन्दन्ते। &amp;lsquo;शिवा अभि क्षरन्तु त्वापो दिव्याः पयस्वतीः&amp;rsquo; (अथर्व० ८।२।१४)। &amp;lsquo;सिन्धुर्न निम्नमभि वाज्यक्षाः&amp;rsquo; (ऋ० ९।९७।४५)। अक्षा इति क्षरतेरीडभावे लुङि रूपम्। &amp;lsquo;मनो वै सम्राट् परमं ब्रह्म नैनं मनो जहाति सर्वाण्येनं भूतान्यभिक्षरन्ति&amp;rsquo; (श० ब्रा० १४।६।१०।१५)। उदितपूर्व एवार्थः।  क्षिप्  क्षिप् (क्षिप प्रेरणे)। &amp;lsquo;महेन्द्रो मन्द्रगर्जाभिरभिक्षिपति गर्जतः&amp;rsquo; (यो० वा० ६ (२)।११४।९) तर्जयते भर्त्सयत इत्यर्थः। &amp;lsquo;रथीव कशयाश्वाँ अभिक्षिपन्&amp;rsquo; (ऋ० ५।८३।३)। अभिक्षिपन् प्रसभं प्राजन्नित्यर्थः। &amp;lsquo;अभिक्षिपन्तमैक्षिष्ट रावणं पर्वतश्रियम्&amp;rsquo; (भट्टि० ८।५१)। अभिक्षिपन्तमतिशयानम्। &amp;lsquo;चतुष्पथगदायुद्धे&amp;rsquo; (भा० आदि० ६८।१२)। अत्र भारतभावदीपे नीलकण्ठ आह&amp;ndash; चत्वारः प्रक्षेप-विक्षेप-परिक्षेपाभिक्षेपाख्याः पन्थानोऽस्य। अभिक्षेपोऽग्रेण ताडनम् इति।  खन्  खन् (खनु अवदारणे)। &amp;lsquo;यो हीहाभिखनेदप त्वाऽभिविन्देत्&amp;rsquo; (श० ब्रा० ११।१।६।१६)। अभिखनेत्=उत्खनेत्। उदोऽर्थेऽभिः।  ख्या  ख्या (ख्या प्रकथने)। &amp;lsquo;कदा मृळीकं सुमना अभिख्यम्&amp;rsquo; (ऋ० ७।८६।२)। अभिख्यम्=पश्येयम्। चक्षिङ् ख्याञ् (चक्षिङ आदेशः)। ख्या च वेदे बहुलं दर्शने वर्तते। &amp;lsquo;दीर्घं यदाजिमभ्यख्यदर्यः&amp;rsquo; (ऋ० ४।२४।८)। &amp;lsquo;अभि ख्यः पूषन्पृतनासु नस्त्वम्&amp;rsquo; (ऋ० ३।४८।१९)। अनुग्रहबुद्ध्या पश्य। अवेक्षस्व नः। अस्मासु प्रतिजागृहीति वा। &amp;lsquo;अभि प्रयांसि सुधितानि हि ख्यः&amp;rsquo; (ऋ० ६।१५।१५)। &amp;lsquo;नमः पितृभ्यो अभि ये नो अख्यन्&amp;rsquo; (तै० सं० ३।२।८।३)। &amp;lsquo;अभिख्या नो मघवन्नाधमानान्&amp;rsquo; (ऋ० १०।११२।१०)। &amp;lsquo;अभिख्या भासा बृहता शुशुक्वनिः&amp;rsquo; (ऋ० ८।२३।५)। इह सर्वत्र निर्विशेषोऽनन्तरोदीरित एवार्थः। &amp;lsquo;अभिख्याता मर्डिता सोम्यानाम्&amp;rsquo; (ऋ० ४।१७१७)। अभिख्याताऽवेक्षकः प्रेक्षकः। तृजन्तमेतत्। &amp;lsquo;पुण्यमेतदभिख्यातं त्रिषु लोकेषु भारत&amp;rsquo; (भा० अनु० ९६।१६)। अभिख्यातं प्रख्यातं प्रतीतं विदितम्। &amp;lsquo;स्वयमुपहतः, विप्रकृतः पापकर्माभिख्यातः…चेति भीतवर्गः&amp;rsquo; (कौ० अ० १।१४।३)। अभिशस्त इत्यर्थः। &amp;lsquo;काप्यभिख्या तयोरासीद् व्रजतोः शुद्धवेषयोः&amp;rsquo; (रघु० १।४६)। अभिख्या शोभा। &amp;lsquo;कानि वाऽस्य पुण्यभाञ्जि भजन्त्यभिख्यामक्षराणि&amp;rsquo; (हर्ष० प्रथम उच्छ्वासे)। मिथ्याऽभियोगोऽभिख्यानम् इति वैजयन्ती। अमरोपि मिथ्याभियोगोऽभिख्यानमिति पठति। &amp;lsquo;कलहकण्टक इत्यभिख्यापिताख्यः&amp;rsquo; (दशकु० पृ० १३६)। अभिख्यापिता प्रसिद्धिं गमिता।  गम्  गम् (गम्लृ गतौ)। &amp;lsquo;तद्विज्ञानार्थं स गुरुमेवाभिगच्छेत्&amp;rsquo; (मुण्डको० १।२।१२)। अभिगच्छेत् उपेयात्, प्रतिपद्येत, उपपद्येत। &amp;lsquo;तां शीघ्रमभिगच्छ त्वमभिगम्यां तपस्विनीम्&amp;rsquo; (रा० २।११७।१६)। ताम् (अनसूयाम्) अभिगच्छ उपेहि। &amp;lsquo;आ देवो दूतो अजिरश्चिकित्वान् त्वद् देवापे अभि मामगच्छत्&amp;rsquo; (ऋ० १०।९८।२)। मामभ्यगच्छत् मामुपैत्, मामभ्यवर्तत। &amp;lsquo;त्यक्त्वा ज्ञातिजनम् …। अनुरागाद्वने रामं दिष्ट्या त्वमभिगच्छसि&amp;rsquo; (रा० ३।२।२१)। अभिगच्छसि अनुसरसि। &amp;lsquo;ततस्त्वां ब्राह्मणः…अभ्यगच्छत्कोसलायामृतुपर्णनिवेशने&amp;rsquo; (भा० वन० ७६।२८)॥ अविन्दत् समगच्छत्। &amp;lsquo;श्रमेणानड्वान् कीलालं कीनाशश्चाभिगच्छतः&amp;rsquo; (अथर्व० ४।११।१०)। अभिगच्छतः=अधिगच्छतः=अर्जयतः। &amp;lsquo;(मनसा) उशिजो जग्मुरभि तानि वेदसा&amp;rsquo; (ऋ० ३।६०।१)। अधिजग्मुरवजग्मुरजानन्। &amp;lsquo;यद्वै हृदयेनाभिगच्छति तज्जिह्वया वदति&amp;rsquo; (तै० सं० ६।३।१०।४)। अभिगच्छति सवेति, अनुभवति। &amp;lsquo;अभ्यागच्छः पतिं यत्त्वं भजगानम्&amp;rsquo; (भा०)। मिथुनीभावं प्राप्नोरित्याह। &amp;lsquo;आसीनस्य स्थितः कुर्यादभिगच्छंस्तु तिष्ठतः&amp;rsquo; (मनु० २।१९६)। अभिगच्छन् अभिमुखं गच्छन्। &amp;lsquo;मया पूर्वं बहुशोऽभिगतो हि सः&amp;rsquo; (रा० ४।५९।११)। अभिगतः प्रपन्न उपदृष्टः। &amp;lsquo;पूर्वं चाभिगतं सन्तो भजन्ते पूर्वसारिणः&amp;rsquo; (भा० उ० ७।१४)। अभिगतमभिमुखं प्राप्तम्। पूर्वसारिणः पूर्वाधारानुकारिणः। &amp;lsquo;आशावतेऽभिगताय सद्यः&amp;rsquo; (बुद्ध० २।४०)। अभिगताय=अभ्यागताय=अभ्युपेताय। &amp;lsquo;नावमन्येदभिगतं न प्रणुद्यात्कथं चन&amp;rsquo; (भा० अनु० ६३।१३)। उक्तोऽर्थः। &amp;lsquo;अस्मानभिगतश्चासि वयं च त्वामुपस्थिताः&amp;rsquo; (भा० शां० ३५८।६)। उक्तपूर्व एवार्थः। &amp;lsquo;सर्वदाऽभिगतः सद्भिः&amp;rsquo; (रा० १।१।१५)। अभिगतः पर्युपासितः। &amp;lsquo;नो ह्यनभिगतं मनसा वाग्वदति&amp;rsquo; (श० ब्रा० ४।६।७।१९)। अनभिगतमविषयीकृतमविज्ञातम्। &amp;lsquo;अधृष्यश्चाभिगम्यश्च यादोरत्नैरिवार्णवः&amp;rsquo; (रघु० १।१६)। अभिगम्यः सुखमुपगम्यः। स्पृह्यो रुच्य इति तूपचारात्। &amp;lsquo;अभिगमनीयाश्च गुणाः सर्वस्य&amp;rsquo; (हर्ष०)। इहोक्तपूर्व औपवारिक एवार्थः। &amp;lsquo;विषवृक्षो नियोगी च यदेवाश्रित्य वर्धते। चित्रं करोति तस्यैव स्थानस्यानभिगम्यताम्&amp;rsquo; (राज० ८।९१)॥ अनभिगम्यताऽनुपेयता, उपगमानर्हता। &amp;lsquo;तथा प्यनभिगमनीयो लोकस्य&amp;rsquo; (मृच्छ० ४)। &amp;lsquo;मनुमेकाग्रमासीनमभिगम्य महर्षयः&amp;rsquo; (मनु० १।१)। अभिगम्य=अभिमुखं गत्वा। &amp;lsquo;अभिगम्य हताशो हि निवृत्तो दहते कुलम्&amp;rsquo; (भा० उ० ११५।८)। उक्तोऽर्थः। &amp;lsquo;अभिगम्य तु विप्रोष्य&amp;rsquo; (गौ० ध० १।६।२)। &amp;lsquo;अनस्तमितमादित्यमभिगन्तुं समुत्सहे&amp;rsquo; (रा० ४।६७।१५)। प्रत्युद्गन्तुमित्यर्थः। &amp;lsquo;अभिगन्तैव ब्रह्मा कर्ता क्षत्रियः&amp;rsquo; (श० ब्रा० ४।१।४।१)। अभिगन्ता=प्रतिपत्ता=बोद्धा। &amp;lsquo;अभिगन्तास्मि भगिनीं मातरं वा तवेति ह&amp;rsquo; (याज्ञ० २।२०५)। अभिगन्तास्मि=प्रकर्तास्मि=परामर्ष्टास्मि। &amp;lsquo;प्रसह्य दास्यभिगमे दण्डो दशपणः स्मृतः&amp;rsquo; (याज्ञ० २।२९१)। अभिगमः प्रकर्म पारदार्यम्। &amp;lsquo;वधूसंयानं वा तदभिगमनोपस्थितमिदम्&amp;rsquo; (मृच्छ० ६।४)। अभिगमनम् उपगमनम्। &amp;lsquo;योजनं गच्छति&amp;rsquo; (पा० ५।१।७४) इत्यत्र ततोऽभिगमनमर्हतीति च क्रोशशतयोजनशतयोरुपसंख्यानम् इति वार्तिकम्। यौजनशतिक आचार्य इत्युदाहरणम्। शतयोजनादभिगमनमर्हतीत्यर्थः। आदरप्रयुक्तमभिमुखं गमनमभिगमनम्।  गर्ज्  गर्ज् (गर्ज शब्दे)। &amp;lsquo;शार्दूलाविव चान्योन्यमामिषार्थेऽभ्यगर्जताम्&amp;rsquo; (भा० द्रोण० १३३।३०)। अभ्यगर्जताम् आह्वयेताम्, आहूतिपूर्वमवाश्येताम्। उदनर्दताम्।  गाह्  गाह् (गाहू विलोडने)। &amp;lsquo;अभि गोत्राणि सहसा गाहमानः&amp;rsquo; (ऋ० १०।१०३।७)। अभिगाहमानो विलोडयमानः, सुदूरमन्तः प्रविशन्नित्यर्थः।  गुप्  गुप् (गुपू रक्षणे)। &amp;lsquo;तेन नः सर्वतोऽभिगोपाय&amp;rsquo; (श० ब्रा० २।३।४।४०)। अभिगोपाय गोपाय रक्ष। अनर्थकोऽभिः। तदर्थस्य सर्वत इत्यनेनोक्तत्वात्। &amp;lsquo;लङ्कायामभिगुप्तायां सागरेण समन्ततः&amp;rsquo; (रा० ४।५८।२६)। &amp;lsquo;स्वचरित्राभिगुप्ता&amp;rsquo; (रा० ५।५१।१७)। उक्तोऽर्थः।  गुर्  गुर् (गुरी उद्यमने)। &amp;lsquo;अभी नो अग्न उक्थमिज्जुगुर्याः&amp;rsquo; (ऋ० १।१४०।१३)। अभिजुगुर्याः=अभिनन्देः=अनुमन्येथाः=सहर्षं प्रतीच्छेः। &amp;lsquo;इष्टं बीतमभिगूर्तं वषट्कृतं तं देवासः प्रतिगृभ्णन्त्यश्वम्&amp;rsquo; (ऋ० १।१६२।१५)। अभिगूर्तं प्रशस्तमभिनन्दितम्। &amp;lsquo;उतो तेषामभिगूर्तिर्न इन्वतु&amp;rsquo; (ऋ० १।१६२ १२)। अभिगूर्तिः स्तुतिः।  गृ  गृ (गृ शब्दे)। &amp;lsquo;पूर्वमेवोदितमुत्तरेणाभिगृणाति&amp;rsquo; (तै० सं० ५।१।४।१९)। अभिगृणाति=अनुवदति। &amp;lsquo;अभि यं (सर्वं) देव्यदिति र्गुणाति&amp;rsquo; (ऋ० ७।३८।४)। अभिगृणाति स्तवीति, जुषते वा। &amp;lsquo;अभि यज्ञं गृणीहि नः&amp;rsquo; (ऋ० १।१५।३)। अभिगृणीहि=अभिरोचय=अभिनन्द=जुषस्व। &amp;lsquo;तां त्वा विश्वे अभिगृणन्तु देवाः&amp;rsquo; (वा० सं० १४।४)। उक्तोऽर्थः। &amp;lsquo;विश्वावसुरभि तन्नो गृणातु&amp;rsquo; (ऋ० १०।१३९।५)। &amp;lsquo;एहि स्तोमाँ अभि स्वराऽभि गृणीह्या रुव&amp;rsquo; (ऋ० १।१०।४)। &amp;lsquo;इमां वाचमभि विश्वे गृणन्तः&amp;rsquo; (वा० सं० २।१८)। स्तुवन्त इत्यर्थः। &amp;lsquo;अन्तर्वेद्यभिगरो बहिर्वेद्यपगरः&amp;rsquo; (वाराह श्रौ० ३।२।५।३३)। अभिनन्दता प्रशंसता ऋत्विजाऽऽह्वानमभिगरः।  गै  गै (कै गै शब्दे)। &amp;lsquo;अभि सोभरे गिरा। गाय गा इव चर्कृषत&amp;rsquo; (ऋ० ८।२०।१९)। अभिगाय कीर्तय। &amp;lsquo;प्राणांस्त्वं भूमानमभिगायतात्&amp;rsquo; (छां० उ० १।५।४)। उक्तोऽर्थः। &amp;lsquo;इन्द्रगाथाभिर्वै देवा असुरानभिगायाथैनानत्यायन्&amp;rsquo; (ऐ० ब्रा० ६।३२)। अभिगाय गीतैर्विमुग्धान्कृत्वा। योद्धुमाभिमुख्येन प्राप्येति तु सायणः। तत्रभवान् गाङ् गतौ इत्यस्य ल्यपि रूपं पश्यति। तदपि शक्यग्रहम्। धातुस्तु विरलप्रयोगः। &amp;lsquo;अपघ्नन्नेषि पवमान शत्रून् प्रियां न जारो अभिगीत इन्दुः&amp;rsquo; (ऋ० ९।९६।२३)। अभिगीतः प्रशस्तः। &amp;lsquo;भृङ्गराजाभिगीतानि&amp;rsquo; (वनानि) (रा० ६।१५।११)। मधुरैर्गुञ्जारवैरनुनादितानीत्याह।  ग्रह्  ग्रह् (ग्रह उपादाने)। &amp;lsquo;अभिजग्राह सौमित्रिर्विनद्योभौ पतत्त्रिभिः&amp;rsquo; (भा० वन० २८७।२२)। अभिजग्राह प्रतिजग्राह प्रत्युज्जगाम। अभिहारोऽभिग्रहणमित्यमरः। अभियोगः, अवस्कन्द आस्कन्द इत्यर्थः।  घ्रा  घ्रा (गन्धोपादाने)। &amp;lsquo;अभिजिघ्रन्ती भुवनस्य नाभिम्&amp;rsquo; (ऋ० १।१८५।५)। अभिजिघ्रन्ती लालयन्ती स्फालयन्ती। &amp;lsquo;तस्मादसाविमां वृष्ट्याभ्युनत्त्यभिजिघ्रति&amp;rsquo; (ऐ० ब्रा० १।७)। अभिजिघ्रति चुम्बति। अभिघ्राणमुपभोगः। भूगतं हविर्द्योरुपभुङ्क्त इत्यर्थ इति षड्गुरुशिष्यः। अभिघ्राणं भौमरसादानमिति भट्टभास्करादयः। लोके प्रायेणोपाङ्पूर्वस्य जिघ्रतेः प्रयोगः। &amp;lsquo;वत्सं जातं गौरभिजिघ्रति&amp;rsquo; (तै० सं० ६।४।११।४)। उक्तोऽर्थः।  चक्ष्  चक्ष् (चक्षिङ् व्यक्तायां वाचि, छन्दसि दर्शने प्रायेण)। &amp;lsquo;इति ब्रुवाणं विदुरम् मुनिरभ्यचष्ट&amp;rsquo; (भा० पु० ३।१३।५)। अभ्यचष्ट अभ्यभाषत। &amp;lsquo;यत्कायमभिचक्षते&amp;rsquo; (भा० पु० ३।१२।५२)। अभिचक्षतेऽभिदधते। &amp;lsquo;यो मा पाकेन मनसा चरन्तमभिचष्टे अनृतेभिर्वचोभिः&amp;rsquo; (ऋ० ७।१०४।८)। अभिचष्टेऽभिशपति, परुषं वदति। &amp;lsquo;मित्रः कृष्टीरनिमिषाऽभि चष्टे&amp;rsquo; (ऋ० ३।५९।१)। अभिचष्टेऽभितः पश्यति। &amp;lsquo;अभि यो विश्वा भुवनानि चष्टे&amp;rsquo; (ऋ० ७।६१।१)। उक्तोऽर्थः। &amp;lsquo;कदा चिकित्वो अभि चक्षसे नः&amp;rsquo; (ऋ० ५।३।९)। अनुग्रहबुद्ध्या करुणाकटाक्षेण द्रक्ष्यसीत्याह। &amp;lsquo;ऋजु मर्तेषु वजिना च पश्यन्नभि चष्टे सूर्यो अर्य एवान्&amp;rsquo; (ऋ० ६।५१।२)। &amp;lsquo;अभि ब्रह्मणि चक्षाथे ऋषीणाम्&amp;rsquo; (ऋ० ७।७०।५)। उक्तोऽर्थः। &amp;lsquo;अथापि यत्र च्छिद्र इवादित्यो दृश्यते रथनाभिरिवाभिख्यायेत&amp;rsquo; (ऐ० आ० ३।२।४)। अभिख्यायेत प्रतीयेत। &amp;lsquo;वेदाहं तस्य भेषजं चीपुद्रुरभिचक्षणम्&amp;rsquo; (अथर्व० ६।१२७।२)। अभिचक्षणं वशीकरणमन्त्रमभिचारमन्त्रं वा।  चर्  चर् (चर गतिभक्षणयोः)। &amp;lsquo;यर्थवाहं नाभिचरे कदाचित्पतीन्&amp;rsquo; (भा० वि० १६।६)। व्यभिचरामीत्यर्थः। विर्द्योतक इति त्यक्तः। &amp;lsquo;पतिं या नाभिचरति मनोवाग्देहसंयता&amp;rsquo; (मनु० ९।२९)। उक्तोऽर्थः। &amp;lsquo;यथा नाभिचरेतां तौ वियुक्तावितरेतरम्&amp;rsquo; (मनु० ९।१०२)। अत्राप्यभिचरणमतिचरणमाह। &amp;lsquo;तत्र विराधदनुकबन्धप्रभृतयः केप्यभिचरन्तीति नः श्रुतम्&amp;rsquo; (महावीर० २)। अभिचरन्ति अपचरन्ति दुर्व्यवहरन्ति। &amp;lsquo;वेदे दुर्धिया जिहिंसिषया वा वैरिषु मन्त्रादिप्रयोगेऽभिचरतिः प्रसिध्यति। तथा चोदाहृतयः&amp;ndash;मा नो घोरेण चरताभि धृष्णु&amp;rsquo; (ऋ० १०।३४।१४)। &amp;lsquo;तं त्वष्टा हतपुत्रोऽभ्यचरत् सोऽभिचरणीयमपेन्द्रं सोममाहरत्&amp;rsquo; (श० ब्रा० १२।७।१।१)। &amp;lsquo;अथो हैनयाप्यभिचरेत् (एनया=उद्वासनीयेष्ट्या) एतया वै भद्रसेनमजातशात्रवयाऽऽरुणिरभिचचार&amp;rsquo; (श० ब्रा० ५।५।५।१४)। &amp;lsquo;मायायोगविदो वेदविदो वर्षं वाभिचरेयुः&amp;rsquo; (कौ० अ० ४।३।११)। मन्त्रप्रयोगेणातिवृष्टिं शमयेयुरित्यर्थः। &amp;lsquo;अमुष्येति द्विषच्छब्देऽभिचरन्&amp;rsquo; (का० श्रौ० २।४।२७)। वैरिमारणानुकूलो व्यापारोऽभिचारः, तं फलत्वेनाभिलषन्नित्यर्थः। &amp;lsquo;अभिचार्यमाणोपि तां दिशं गत्वा&amp;rsquo; (का० श्रौ० १५।२।९)। अभिचारकर्मणा मार्यमाणोपीत्यर्थः। &amp;lsquo;वृष्ट्यायुः पुष्टिकामो वा तथैवाभिचरन्नपि&amp;rsquo; (याज्ञ० १।२९५)। अदृष्टोपायेन परपीडाऽभिचार इति मिताक्षरा। &amp;lsquo;पूर्वाभिचरिता (मागधी नदी) राम सुक्षेत्रा सस्यमालिनी&amp;rsquo; (रा० १।३२।१०)। पूर्वाभिचरिता पूर्वदिग्गामिनी। &amp;lsquo;वक्षोभिचारि चरुभाण्डमिव स्तनं यो देव्या विदेहदुहितुर्विददार काकः&amp;rsquo; (हनुमन्नाटके ६।३२)। वक्षोभिचारि वक्षोभिचरतीति वक्षोपचरणशीलः। क्लीबत्वं दुःसमाधानम्। &amp;lsquo;उपचाराभिचाराभ्यां धर्ममावाहयस्व वै&amp;rsquo; (भा० आदि० २२२।४३)। अभिचारो देवताकर्षणशक्तिरिति नीलकण्ठः। &amp;lsquo;धर्मं धर्मराजम्। ब्रह्मद्विषो ह्येष निहन्ति सर्वानाथर्वणस्तीव्र इवाभिचारः&amp;rsquo; (महावीर० १।६२)। पूर्वतर एवार्थः। &amp;lsquo;ध्रुवं कर्तुः श्रद्धाविधुरमभिचाराय हि मखाः&amp;rsquo; (महिम्नः २१)। अभिचाराय हिंसायै विनाशाय। अनुप्लवः सहायश्चानुचरोभिचरः समाः (अमरः)। अभिसर इति पाठान्तरम्। तत्साधीयः।  चुद्  चुद् (चुद संचोदने)। &amp;lsquo;ऋषिः कश्चिदागत्य मम जन्माभ्यचोदयत्&amp;rsquo; (भा० आदि० ७१।१९)। अभ्यचोदयत्=अपृच्छत्। नार्थोऽभिना। &amp;lsquo;असुरास्तत्र मां दृष्ट्वा कस्त्वमित्यभ्यचोदयन्&amp;rsquo; (भा० आदि० ७६।३७)। उक्तोऽर्थः।  जन्  जन् (जनी प्रादुर्भावे)। &amp;lsquo;कामाक्रोधोऽभिजायते&amp;rsquo; (गीता०)। आविर्भवति, संभवतीत्यनर्थान्तरम्। &amp;lsquo;शुचीनां श्रीमतां गेहे योगभ्रष्टोऽभिजायते&amp;rsquo; (गीता० ६।४१)। अभिजायते पुनर्जायते। &amp;lsquo;तस्याः स्पृष्ट्वैव सलिलं नरः शैलोभिजायते&amp;rsquo; (रा०)। सद्यो जायत इत्यर्थः। अभिः सामीप्ये। &amp;lsquo;कामं क्रोधं च लोभं च दम्भं दर्पं च भूमिपः। सम्यग् विजेतुं यो वेद स महीमभिजायते&amp;rsquo; (भा० उ० १२९।३३)। महीं शासितुमर्हति। &amp;lsquo;एवं ज्येष्ठो प्यथोत्सिक्तो न राज्यमभिजायते&amp;rsquo; (भा० उ० १।४९।१३)। प्रथमज इति न राज्येधिक्रियत इत्युक्तं भवति। &amp;lsquo;इषं स्वरभिजायन्त धूतयः&amp;rsquo; (ऋ० १।१६८।२)। इषि स्वश्च निसर्गतोऽधिकृता भवन्तीत्यर्थः। &amp;lsquo;जायमानाऽभिजायते देवान्त्सब्राह्मणान्वशा&amp;rsquo; (अथर्व० १२।४।१०)। &amp;lsquo;संभवत्यभिजातानामभिमानो ह्यकृत्रिमः&amp;rsquo; (कथा० १८।५५)। अभिजाताः कुलोद्गताः=महति कुले संजाताः। &amp;lsquo;जात्यस्तेनाभिजातेन शूरः शौर्यवता कुशः&amp;rsquo; (रघु० १७।४)। संकीर्णं नाभिजातेषु नाप्रबुद्धेषु संस्कृतम् (वदेत्)। उक्तोऽर्थः। &amp;lsquo;प्रजल्पितायामभिजातवाचि&amp;rsquo; (कु० १।४५)। अभिजाता वल्गुर्मधुरा। &amp;lsquo;अभिजातं खल्वस्य वचनम्&amp;rsquo; (विक्रम० १)। अभिजातं दक्षिण सदाक्षिण्यम्। &amp;lsquo;अभिजातमभिहितं देवेन&amp;rsquo; (हर्ष०)। अभिजातमुदातं युक्तं सुन्दरम्। &amp;lsquo;क्षीणवृत्तेरभिजातस्येव मणेः&amp;rsquo; (योग० सू० १।४०)। अभिजातस्य मणेः=अनुपहतप्रसादस्य स्वभावनिर्मलस्य स्फटिकस्य। &amp;lsquo;अभिजातं हि ते मन्ये यथा मातुस्तथैव च&amp;rsquo; (रा० २।३५।१५)। अभिजातमभिजननं स्वभाव इति भूषणम्। &amp;lsquo;परचक्राभिजातस्य दुर्बलस्य बलीयसा&amp;rsquo; (भा० शां० १३१।३)। परचक्रमभिजातं संमुखं यस्य, परचक्रेणाभिभूतस्येत्यर्थः। &amp;lsquo;मा शुचः सम्पदं दैवीमभिजातोसि पाण्डव&amp;rsquo; (गीता० १६।५)। दैव्या सम्पदा सहैव जातोऽसीत्यर्थः। &amp;lsquo;सो भिजात्या च भक्त्या च&amp;rsquo; (भा० द्रोण० ११०।६६)। अभिजातिराभिजात्यम्, कौलीन्यम्। &amp;lsquo;आढ्योऽभिजनवानस्मि&amp;rsquo; (गीता० १६।१५)। अभिजन उच्चैः कुलम्। &amp;lsquo;तुल्योप्यभिजने जातो न कश्चित्पर्युपासते&amp;rsquo; (भा० शां ३६०।७)। &amp;lsquo;पतिं देवं त्यक्त्वा भुवनपतिमुच्चैरभिजनम्&amp;rsquo; (मुद्रा० ६।६)। अभिजनः कुलमन्वयोऽन्ववायः। &amp;lsquo;तुल्याभिजनेषु राज्ञां वृत्तिरीदृशी&amp;rsquo; (माल० १)। &amp;lsquo;विवादे विद्याभिजनसम्पन्ना वृद्धा मेधाविनो धर्मेष्वविनिपातिनः&amp;rsquo; (आप० ध० २।२९।५)। &amp;lsquo;श्रुतं तन्माहात्म्यं यदभिजनतो यच्च गुणतः&amp;rsquo; (मालती० २।१३)। अभिजन आभिजात्यम्। &amp;lsquo;येषामभिजनं प्राप्य मतिः क्रोधसमन्विता&amp;rsquo; (रा० ५।८७।१५)। उक्तोऽर्थः। &amp;lsquo;कल्याणाभिजनः साधुरदीनः सत्यवागृजुः&amp;rsquo; (रा० २।१।२१)। कल्याणानां जन्मभूरित्यर्थः। &amp;lsquo;अभिजनो ह्येष वेतसावकयोः&amp;rsquo; (मी० शा० भा० १।२।१।१०)। अभिजनः प्रभवः। &amp;lsquo;एष इत्यनेनैता आपः परामृश्यन्ते। विशुद्धवंशाभिजनाग्रहस्तः…राधवगन्धहस्ती&amp;rsquo; (रा० ३।३१।४६)। अभिजनो जन्म। &amp;lsquo;अभिजनश्च&amp;rsquo; (पा० ४।३।९०) इति सूत्रे भाष्ये निवासो नाम यत्र सम्प्रत्युष्यते। अभिजनो नाम यत्र पूर्वैरुषितम् इत्युक्तम्। वृत्तिश्च&amp;ndash;अभिजनः पूर्वबान्धवः। तत्सम्बन्धाद्देशो प्यभिजन इत्युच्यत इति। पूर्वबान्धवेऽर्थे वृत्तिकारवचः प्रमाणम्। &amp;lsquo;सर्वो प्यभिजनः श्रीमाञ्श्रीमतः सत्यवादिनः&amp;rsquo; (रा० २।१९।३६)। अभितो वर्तमानो जनः, परिजनः परिवार इत्यर्थः। &amp;lsquo;वयसा शास्त्रतो धैर्यात्कुलेनाभिजनेन च&amp;rsquo; (भा० उ० १२।१५)। &amp;lsquo;सह सा सहसाऽभिजनैः स्निग्धैः कुञ्जमन्दिरम्&amp;rsquo; (सा० द० ७।१५ इत्यत्रोदाहरणम्)। उक्तोऽर्थः।  जल्प्  जल्प् (जप जल्प व्यक्तायां वाचि)। &amp;lsquo;ये क्षन्तारो नाभिजल्पन्ति चान्यान्&amp;rsquo; (भा० अनु० १०२।३१)। अपवदन्ति, निन्दन्तीत्यर्थः। &amp;lsquo;सोऽयमित्यभिसम्बन्धाद् रूपमेकीकृतं यदा। शब्दस्यार्थेन तं शब्दमभिजल्पं प्रचक्षते&amp;rsquo; (वा० प० २।१२८)॥ निगदव्याख्यातम्।  जि  जि (जि जये, जि ज्रि अभिभवे)। &amp;lsquo;प्रामुं जयाऽभीमे जयन्तु&amp;rsquo; (अथर्व० ६।१२६।३)। अभिजयन्तु शत्रूनभिमुखं गच्छन्तो जयं प्रतिपद्यन्तामित्यर्थः। &amp;lsquo;सर्वांल्लोकान्पशुबन्धयाज्यभिजयति&amp;rsquo; (आप० श्रौ० ७।१।१।१)। पूर्वेण समोऽर्थः।  जीव्  जीव् (जीव प्राणधारणे)। &amp;lsquo;यस्य सीता भवेद्धार्या…। अभिजीवेत्स सर्वेषु लोकेष्वपि पुरन्दरात्&amp;rsquo; (रा० ३।३४।१८)। अभिजीवेत्=अभ्यधिकं जीवेत्।  ज्ञा  ज्ञा (ज्ञा अवबोधने)। &amp;lsquo;पितृपक्षे ते पार्था मातृपक्षे च वृष्णयः। द्वौ पक्षावभिजानीहि त्वमेतौ पुरुषर्षभ&amp;rsquo; (भा० उ० १४०।१०)॥ &amp;lsquo;इदं तु नाभिजानामि तव धीरस्य नित्यशः&amp;rsquo; (भा० उ० ५४।२)। &amp;lsquo;यथाहमभिजानीयां ब्राह्मणं लक्षणैः&amp;rsquo; (भा० आदि० २८।९)। &amp;lsquo;न पापमभिजानासि साध्वी साधुव्रते स्थिता&amp;rsquo; (भा० वि० ३।२२)। अभिजानासि जानासि। अपार्थोऽभिः। &amp;lsquo;कुब्जे त्वां नाभिजानामि श्रेष्ठां श्रेष्ठाभिवादिनीम्&amp;rsquo; (रा० २।९।३८)। नाभिजानामि न सम्यग् जानामि। &amp;lsquo;नहीदृशमहं भावमवशः प्राप्य केवलम्। यदेवमभिजानामि का व्यथा मे विजानतः&amp;rsquo; (भा० शां० २२४।८)॥ उक्तोऽर्थः। &amp;lsquo;न पुत्रमभिजानामि त्वयि जातं शकुन्तले&amp;rsquo; (भा० आदि० ७४।७३)। नाङ्गीकरोमि। ममेदमपत्यमिति नैव प्रतिपद्ये। &amp;lsquo;अहं तन्नाभिजानामि यत्कृतं न मया पूरा&amp;rsquo; (भा० आदि० ९३।११)। उक्तोऽर्थः। &amp;lsquo;नूपुरे त्वभिजानामि नित्यं पादाभिवन्दनात्&amp;rsquo; (रा० ४।६।२२)। अभिजानामि प्रत्यभिजानामि। परिचिनोमि। &amp;lsquo;अभिजज्ञे महाबुद्धिं (विदुरं) महाबुद्धिर्युधिष्ठिरः&amp;rsquo; (भा० आश्रम० २६।२३)। प्रत्यभिजज्ञावित्यर्थः। &amp;lsquo;अभिज्ञानं नरेन्द्राणां विक्षतं प्रेक्ष्य संयुगे&amp;rsquo; (भा० शल्य० ४।५)। अभिज्ञानम् केतुम्। &amp;lsquo;तस्यै भर्तुरभिज्ञानमङ्गुलीयं ददौ कपिः&amp;rsquo; (रघु० १२।६२)। अभिज्ञानं परिचायकं चिह्नम्। &amp;lsquo;वत्स योगिन्यस्मि मालत्यभिजानं धारयामि&amp;rsquo; (मालती० )। अभिज्ञानम् प्रत्यभिज्ञानलक्षणम्। &amp;lsquo;पूर्ववृत्तमभिज्ञानं भूयः सम्प्रत्यभाषत&amp;rsquo; (रा० ५।६८।१)। अभिज्ञानं संस्मरणम्। &amp;lsquo;राजभावस्त्वभिज्ञातो भवेत्&amp;rsquo; (शा० १)। अभिज्ञातो विदित उद्भिन्नो विवृतः। &amp;lsquo;अभिज्ञावचने लृट्&amp;rsquo; (पा० ३।२।११२)। अभिज्ञा स्मरणम्।  डी  डी (डीङ् विहायसा गतौ)। &amp;lsquo;आभिमुख्येन गमनमभिडीनं प्रचक्षते&amp;rsquo; (भा० कर्ण० ४१।२७)।  तड्  तड् (तड आघाते)। &amp;lsquo;उल्काभिताडितशिखः शिखी शिवः&amp;rsquo; (व० बृ० सं० ११।६१)। अभिताडिता ग्रस्ता। &amp;lsquo;वाक्शरैरभिताडितः&amp;rsquo; (रा०)। आहतः क्षत इत्यर्थः।  तन्  तन् (तनु विस्तारे)। &amp;lsquo;तद्वो यामि द्रविणं सद्य ऊतयो सेना स्वर्ण ततनाम नृँरभि&amp;rsquo; (ऋ० ५।५४।१५)। अभिततनाम=अभिततान् करवाम। &amp;lsquo;अभि व्रजं तत्निषे गव्यमश्व्यम्&amp;rsquo; (ऋ० ९।१०८।६)। अभितत्निषे सन्दानितचरणं कुरु।  तप्  तप् (तप सन्तापे)। &amp;lsquo;तानथर्वण ऋषीनाथर्वणांश्चार्षेयानभ्यश्राम्यदभ्यतपत् समतपत्&amp;rsquo; (गो० ब्रा० १।१।५)। अभ्यतपत्=ऊष्मणाऽकदर्थयत् सोष्मणोऽकरोत्, घर्ममन्वभावयत्। &amp;lsquo;घर्म इवाभितपन् दर्भ&amp;rsquo; (अथर्व० १९।२८।३)। अभितस्सन्तापं कुर्वन्नित्यर्थः। &amp;lsquo;तस्मात् किमभितप्यन्तं वाक्शरैरुपकृन्तसि&amp;rsquo; (भा० द्रोण० १५१।२७)। अभितप्यन्तं दुःख्यन्तम् दूयमानम्। &amp;lsquo;अभितप्तमयोपि मार्दवं भजते कैव कथा शरीरिषु&amp;rsquo; (रघु० ८।४३)। अभितप्तम् उत्तप्तम्। सन्तप्तम्। सम्यक् तापं प्राप्तम्।  तर्ज्  तर्ज् (तर्ज भर्त्स भर्त्सने)। &amp;lsquo;तां परुषै र्वाक्यैरभितर्ज्य&amp;rsquo; (रा० ३।५५।३२)।  तस्  तस् (तसु उपक्षये)। &amp;lsquo;बृहस्पते अभि ये नस्ततस्रे&amp;rsquo; (ऋ० ४।५०।२)। अभिततस्रे=अभितेसिरे=उपक्षपयामासुः=लुलुण्ठुः=मुमुषुः।  तृद्  तृद् (उतृदिर् हिंसानादरयोः)। &amp;lsquo;अभ्यभि हि श्रवसा ततर्दिथोत्सम्&amp;rsquo; (ऋ० ९।११०।५)। ततर्दिथ चकर्तिथ रेदिथ विववरिथ। &amp;lsquo;अभि गन्धर्वमतृणदबुध्नेषु रजःस्वा&amp;rsquo; (ऋ० ८।७७।५)। अभ्यातृणत्=अहिनत्।  तॄ  तॄ (तॄ प्लवनतरणयोः)। &amp;lsquo;उभा तेरते अभि मातरा शिशुम्&amp;rsquo; (ऋ० १।१४०।३)। अभितेरते=उपेतः। तरतिरिह गतिसामान्ये प्रयुक्तः। &amp;lsquo;(हयाः) कथं नाभ्यतरंस्तात पाण्डवानामनीकिनीम्&amp;rsquo; (भा० द्रोण० ९।२०)। नाभ्यतरन् नासादयन्। नोपायन्।  त्यज्  त्यज् (त्यज हानौ)। &amp;lsquo;जनपदान्ते ध्रुवनिधिमापदर्थमभित्यक्तैः कारयेत्&amp;rsquo; (कौ० अ० २।५।४)। अभित्यक्तो घोषितवधदण्डः।  दस्  दस् (दसु उपक्षये)। &amp;lsquo;यो अस्माँ अभिदासति&amp;rsquo; (ऋ० १०।९७।२३)। उपदासयतीत्यर्थः। छन्दस्युभयथेति शप आर्धधातुकत्वाण्णिलोपः। &amp;lsquo;यश्चैनमभिदासति&amp;rsquo; (छां० उ० १।२।८)। पीडयतीत्यर्थः।  दिव्  दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। &amp;lsquo;प्राणान्सत्यजतां युद्धे प्राणद्यूताभिदेवने&amp;rsquo; (भा० शल्य० १५।८)। अभिदेवनम् अभिदेवनफलकं यत्राक्षैर्दीव्यते।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;यां यामभ्यदिशत् सा सैनमकामयत&amp;rsquo; (पञ्च० ब्रा० १२।११)। अभ्यदिशद् निरदिशत् प्रत्यवामृशत्। अभ्यध्यायदिति वा।  दीप्  दीप् (दीपी दीप्तौ)। &amp;lsquo;सोस्त्रं तदभिदीप्यन्तमापतन्तं शितैः शरैः। तस्तम्भे बाणजालेन&amp;rsquo; (हरि० २।७३।४६)॥ अभिदीप्यन्तम्=अभिदीप्यत्, अभिमुखं ज्वलत्। अभिदीप्यन्तमापतन्तमिति पुंसि प्रयोगौ दुष्यतः।  दृश्  दृश् (दृशिर् प्रेक्षणे)। &amp;lsquo;रजस्वलाभिदृष्टं च तं भागं रक्षसां विदुः&amp;rsquo; (भा० अनु० २३।४)। अभिदृष्टमभिलक्षितं दृग्विषयीभूतम्। &amp;lsquo;द्रौपद्या नः सहासीनान् अन्योन्यं योऽभिदर्शयेत्। स नो द्वादश वर्षाणि ब्रह्मचारी वने वसेत्&amp;rsquo; (भा० आदि० २१२।२९)॥ अभिदर्शयेदात्मानमिति शेषः। अन्योऽन्यस्य संमुखे संनिदधीतेति तात्पर्यार्थः। &amp;lsquo;गिरिमिमं सदा। नाशक्नुवन्नभिद्रष्टुं कुत एवाधिरोहितुम्&amp;rsquo; (भा० वन० ११०।१४)॥ अभिद्रष्टुमुल्लोकयितुम्। उदोर्थेऽभिः। &amp;lsquo;स यैः स्पष्टोऽभिदृष्टो वा संविष्टोऽनुगतोपि वा&amp;rsquo; (भा० पु० ९।११।२२)। अपार्थोऽभिः। दृष्ट इत्येवार्थः। &amp;lsquo;यत्तातो मामभिद्रष्टुं करोति प्रवणं मनः&amp;rsquo; (मार्क० पु० २३।८९)। इहापि नार्थोऽभिना। अभिद्रष्टुं मनः प्रवणं कुरुते=दर्शनोन्मुखं करोति दर्शनोत्को भवति दिदृक्षत इति यावत्। अभियोगस्तु विज्ञेयः शङ्कातत्त्वाभियोगतः। &amp;lsquo;शङ्काऽसतां तु संसर्गात् तत्त्वं होढाभिदर्शनात्&amp;rsquo; (याज्ञ० २।५ इत्यत्र मिताक्षरायामुद्धृतं नारदवचनम्)।  द्युत्  द्युत् (द्युत दीप्तौ)। &amp;lsquo;अभिद्योतिष्यते रामो भवन्तमचिरादिह&amp;rsquo; (भट्टि० ८।८९)। अभिद्योतिष्यते त्वदन्तिके विराजिष्यते। अभिः सामीप्यमाह।  द्रा  द्रा (द्रा कुत्सायां गतौ)। &amp;lsquo;न तं तिग्मं चन त्यजो न द्रासदभि तं गुरु&amp;rsquo; (ऋ० ८।४७।७)। अभिद्रासत् आसादयति। द्रातेः पञ्चमे लकारे तिपि रूपम्।  द्रु  द्रु (द्रु गतौ)। &amp;lsquo;सिन्धो यद्वाजाँ अभ्यद्रवस्त्वम्&amp;rsquo; (ऋ० १०।७५।२)। अभ्यद्रवः=अभ्यधावः। &amp;lsquo;अभ्यद्रवन्मत्स्यराजं रथव्रातेन सर्वशः&amp;rsquo; (भा० वि० ३३।४)। उक्तोऽर्थः। &amp;lsquo;पयस्यभिद्रवति भुवं युगावधौ सरित्पतिर्नहि समुपैति रिक्तताम्&amp;rsquo; (शिशु० १७।४०)। भुवं पयसि जलेऽभिप्लवमाने सतीत्याह। &amp;lsquo;अभिद्रवत्ययस्कान्तमयो निश्चेतनं यथा&amp;rsquo; (भा० शां० २११।३)। अभिद्रवति अभिमुखं सरति। &amp;lsquo;मकरन्देन प्रतिहतो जामाता बलात्कारेणाभिद्रवन्&amp;rsquo; (मालती० ७)। अभिद्रवन् उपद्रवन् आस्कन्दन्। &amp;lsquo;गजा इवान्योन्यमभिद्रवन्तः&amp;rsquo; (मृच्छ०)। उक्तोऽर्थः। &amp;lsquo;अभिद्रुतमिवारण्ये सिंहेन गजयूथपम्&amp;rsquo; (रा० २।८।३६)। अभिद्रुतम् आक्रान्तमास्कन्नम्। &amp;lsquo;जन्ममृत्युजराव्याधि-वेदनाभिरभिद्रुतम्। अपारमिव चास्वस्थं संसारं त्यजतः सुखम्&amp;rsquo; (भा० शां० ९।३३)॥ अभिद्रुतमाक्रान्तं परीतमुपहतम्। &amp;lsquo;अपरेद्युरुद्यति द्युमणावुद्दामद्युतावभिद्रुततारके&amp;rsquo; (हर्ष० उ० १)। अभिद्रुतास्तारका न्यक्कृतास्ताराः। &amp;lsquo;अभिद्रवणमाप्लावमवस्थानं सविग्रहम्&amp;rsquo; (रा० ६।४०।२५)। अभिद्रवणं युद्धमार्गविशेषः। भारते शल्यपर्वणि ५७।१९ इत्यत्रापि गदायुद्धाङ्गत्वेनोपन्यस्तम्। वेगेनाभ्यागमनमर्थः।  द्रुह्  द्रुह् (द्रुह जिघांसायाम्)। &amp;lsquo;अभिद्रुग्धा परे चेन्नो भेतव्यं परन्तप&amp;rsquo; (भा० उ० ५५।१८)। अभिद्रुग्धा जिघांसिता द्रोहविषयं नीताः। &amp;lsquo;मया पूनरेभ्य एवाभिद्रुग्धमज्ञेन&amp;rsquo; (उत्तर० ६)। उक्तोऽर्थः। चतुर्थी तु दुरुक्ता। द्वितीया तु युक्ता। &amp;lsquo;नित्यमस्मच्छरीरमभिद्रोग्धुं यतते&amp;rsquo; (मुदा० १)। पूर्वेण समोर्थः।  धा  धा (डुधाञ् धारणपोषणयोः)। &amp;lsquo;चकितमभिधत्ते श्रुतिरपि&amp;rsquo; (महिम्नः २)। वर्णयति निर्दिशति निरूपयति। &amp;lsquo;अभिधास्ये च ते राजन्नक्षय्यं द्रव्यमुत्तमम्&amp;rsquo; (भा० आश्व० ७।२४)। अभिधास्ये वक्ष्ये कथयिष्ये। &amp;lsquo;कोऽभिधास्यति…स्वयमात्मनः स्तवे कथाम्&amp;rsquo; (रा० ३।३५।२२)। &amp;lsquo;प्रभवन्तं पदस्थं च परुषं कोऽभिधास्यति&amp;rsquo; (रा० ६।१२।७)। उक्तचर एवार्थः। साक्षात्संकेतितं योर्थमभिधत्ते स वाचकः। &amp;lsquo;तन्नाम येनाभिदधाति सत्त्वं तदाख्यातं येन भावम्&amp;rsquo; (ऋक् प्रा० १२।५)। निगदव्याख्यातम्। &amp;lsquo;केनोत्क्रमते कथं बाह्यमभिधत्ते कथमध्यात्मम्&amp;rsquo; (प्रश्नोप० ३।१)। अभिधत्ते धारयति यच्छति। &amp;lsquo;रशनाभिर्दशभिरभ्यधीताम्&amp;rsquo; (ऋ० १०।४।६)। अबध्नीताम् (तस्करौ)। अभिपूर्वो दधातिश्छन्दसि बहुलं बन्धने वर्तते। &amp;lsquo;इमाश्च काश्चन दिशः&amp;ndash;प्रतूर्त्तं वाजिन्नाद्रवेत्यश्वमभिदधाति&amp;rsquo; (तै० सं० ५।१।२।१)। &amp;lsquo;रज्ज्वा वै वत्सं च मातरं चाभिदधाति&amp;rsquo; (जै० ब्रा० १।१९)। &amp;lsquo;यस्त्वा मृत्युरभ्यधत्त जायमानं सुपाशया&amp;rsquo; (अथर्व० ३।११।८)। &amp;lsquo;शतेन पाशैरभिधेहि वरुणैनम्&amp;rsquo; (अथर्व० ४।१६।७)। &amp;lsquo;भ्रातृव्यगवीं वाऽभिदध्याद् गोष्ठे वा न्यसेत्&amp;rsquo; (सत्या० श्रौ० २२।२।२६)। &amp;lsquo;अभि तं निर्ऋतिर्धत्तामश्वमिवाश्वाभिधान्या&amp;rsquo; (अथर्व० ४।३६।१०)। &amp;lsquo;मुञ्च गां वरुण पाशात् द्विषन्तं मेऽभिधेहि&amp;rsquo; (गो० गृ० ४।१०।१८)। मन्त्र ब्रा० २।८।१३ इत्यत्राप्पेवम्। &amp;lsquo;जीवान्नो अभि धेतनादित्यासः पुरा हथात्&amp;rsquo; (ऋ० ८।६७।५)। रिरक्षिषया परीत नः, परितो नोऽवस्थिता भवतेत्याह। &amp;lsquo;विजित्य युधि कौन्तेयो मगधानभ्यधाद् बली&amp;rsquo; (भा० सभा० ३०।१६)। सेनयाऽरुधदित्यर्थः। &amp;lsquo;पतिर्यद् वध्वो वाससा स्वमङ्गमभिधित्सते&amp;rsquo; (ऋ० १०।८५।३०)। अभिधित्सते परिधातुमावरीतुमिच्छतीत्युक्तं भवति। &amp;lsquo;ददर्श गां (भुवम्) तत्र सुषुप्सुरग्रे यां जीवधानीं स्वयमभ्यधत्त&amp;rsquo; (भा० पु० ३।१३।१०)। अभ्यधत्त प्रतिसमहरत्, अन्तरधापयत्। &amp;lsquo;मा कस्मै धातमभ्यमित्रिणो नः&amp;rsquo; (ऋ० १।१२०।८)। अभिधातम् परादातम्। &amp;lsquo;बृहस्पते यो नो अभि ह्वरो दधे&amp;rsquo; (ऋ० २।२३।६)। ह्वरो जिह्मता। तदस्मदमिमुखी करोति, तल्लक्ष्यं नः करोतीत्यर्थः। &amp;lsquo;अभि वो देवीं धियं दधिष्व प्र वो देवत्रा वाचं कृणुध्वम्&amp;rsquo; (ऋ० ७।३४।९)। उक्तोऽर्थः। &amp;lsquo;योऽभिधास्यति&amp;rsquo; (भा० पु० ९।१८।३७)। अभितो धारयिष्यतीत्यर्थः। तेनाभिहितम्। मयाऽभिहितम्। तेनोक्तम्। मयोक्तमित्यर्थः। &amp;lsquo;यत्र वह्निरभिहितो दुद्रवद् द्रोण्यः पशुः&amp;rsquo; (ऋ० ५।५०।४)। अभिहितो धुरि युक्तः। &amp;lsquo;पुनरभिहितो रथः पुनरुत्स्यूतं&amp;rsquo; (आप० श्रौ० ५।२९।३)। अभिहितो युक्तस्तुरङ्गैः। &amp;lsquo;सर्वाः प्रजा रश्मिभिः प्राणेष्वभिहिताः&amp;rsquo; (श० ब्रा० २।३।३।७)। अभिहिता बद्धाः। &amp;lsquo;यदि स्थ तमसावृता जालेनाभिहिता इव&amp;rsquo; (अथर्व० १०।१।३०)। उक्तोऽर्थः। &amp;lsquo;ते मौञ्जीभिरभिधानीभिरभिहिता भवन्ति&amp;rsquo; (श० ब्रा० ६।३।१।२६)। पूर्वोदित एवार्थः। &amp;lsquo;अथो यो अर्वतः शिरोऽभिधाय निनीषति&amp;rsquo; (अथर्व० १९।५०।५)। अभिधाय बद्ध्वा। &amp;lsquo;तेनाभिधाय दस्यूनां शक्रः सेनामपावपत्&amp;rsquo; (अथर्व० ८।८।५)। अभिधाय परिवेष्ट्य। &amp;lsquo;वागेव मे नाभिधेयविषयमवतरति त्रपया&amp;rsquo; (काद०)। अभिधेयं वक्तव्यम् प्रतिपाद्यम्। &amp;lsquo;पूर्वमेवाक्षरं (अक्षरं श्रेयः) चान्यदभिधेयं ततः परम्&amp;rsquo; (भा० अनु० ६९।९)। अभिधेयं वाच्यं निन्द्यम्। &amp;lsquo;भवताप्यकृपणशौण्डीर्यमभिधातव्यम्&amp;rsquo; (मृच्छ०)। अभिधातव्यं वक्तव्यम्। &amp;lsquo;एतावतामर्थानामिदमभिधानम्&amp;rsquo; (नि० १।२०)। अभिधानं नाम, वाचकम्। &amp;lsquo;अभिधानं मम माल्यवानितीदम्&amp;rsquo; (कथा० ७।११२)। अभिधानं नामधेयं समाख्या। &amp;lsquo;षट्पादतन्त्री मधुराभिधानम्&amp;rsquo; (रा० ४।२८।३६)। अभिधानं गानम्। &amp;lsquo;अभिधानप्रगल्भस्य तव प्रत्ययघातिनी&amp;rsquo; (रा० ३।३०।३)। अभिधानप्रगल्भस्य वाचि प्रौढस्य, प्रवचनपटोः। &amp;lsquo;समुत्पन्नाभिधानोस्मि वाङ्माधुर्येण तेऽनघ&amp;rsquo; (भा० शां० ३५४।१)। समुत्पन्नाभिधानो जातबन्धनः। &amp;lsquo;अश्वाभिधानीमादत्ते&amp;rsquo; (तै० सं० ५।१।२।१)। अभिधानी बन्धनरज्जुः। &amp;lsquo;ते मौञ्जीभिरभिधानीभिरभिहिता भवन्ति&amp;rsquo; (श० ब्रा० ६।३।१।२६)। उक्तोऽर्थः। &amp;lsquo;अभिधानी निदाने चत्वारि विशाखदामानि&amp;rsquo; (सत्या० श्रौ० २४।२।६)। अभिधानी गोबन्धनार्था रज्जुः। निदाने पादबन्धनार्थे रज्जू। वत्सबन्धनार्थानि द्विशिरस्कानि दामानि। अभिधा व्यञ्जना लक्षणा इति तिस्रो वृत्तयः। अयं शब्द इममर्थमभिदधात्विति संकेतोऽभिधा। &amp;lsquo;अभिधा असि भूवनमसि यन्ताऽसि&amp;rsquo; (तै० सं० ७।१।११।१)। अभिधा इति विच्प्रत्ययान्तम्। हेऽश्व त्वं बन्धनीयोसीत्याह। &amp;lsquo;मालेति चेद् ब्रूयुः स्रगित्यभिधापयीत&amp;rsquo; (आश्व० गृ० ३।८।१३)। अभिधापयीत अभिधापयेत् उच्चारयेत्।  धाव्  धाव् (धावु गतिशुद्ध्योः)। &amp;lsquo;एष वृषा कनिक्रदद् दशभिर्जामिभिर्यतः। अभि द्रोणानि धावति&amp;rsquo; (ऋ० ९।२८।४)। अभिधावति=अभित्वरते। &amp;lsquo;कान्तेव कृतसङ्केता (नदी) समुद्रमभिधावति&amp;rsquo; (रा० ४।४१।२४)। &amp;lsquo;प्रदीप्य यः प्रदीप्ताग्निं प्राक् चिरं नाभिधावति। भस्मापि न स विन्देत शिष्टं क्वचन भारत&amp;rsquo; (भा० सभा० ६४।१०)॥ अभिधावति=अभित इतस्ततो धावति। &amp;lsquo;मरीचितोयप्रायांस्तान् एवाभिधावति&amp;rsquo; (भा० पु० ५।१४।१०)। अनुध्यायंस्तान् प्रति सरभसं प्रवर्तते। &amp;lsquo;ग्रामघाते हिताभङ्गे पथिमोषाभिदर्शने। शक्तितो नाभिधावन्तो निर्वारया सपरिच्छदाः&amp;rsquo; (मनु० ९।२७४)॥ अभिधावन्तो रक्षार्थमभित्वरमाणाः। हिताभङ्गे जलसेतुभङ्गे इति कुल्लूकः। क्षेत्रोत्पन्नसस्यनाशने वृतिभङ्गे चेति तु मेधातिथिः।  धृ  धृ (धृञ् धारणे)। &amp;lsquo;युध्यमानं महेष्वासं…सर्वे ते नाभ्यधारयन्&amp;rsquo; (भा० भीष्म० १०९।९)। नाभ्यधारयन् नासहन्त।  धृष्  धृष् (ञिधृषा प्रागल्भ्ये धृष प्रसहने)। &amp;lsquo;न बहवः समशकन्नार्भका अभि दाधृषुः&amp;rsquo; (अथर्व० १।२७।३)। नाभिदाधृषुः=न प्रसेहिरे=नाधिचक्रिरे नाभिबभूवुः। अर्भकाः=अल्पाः। &amp;lsquo;तान्नाभ्यधृष्णुवन्&amp;rsquo; (काठक० २५।६)। जिधृषोपि धर्षणेऽर्थे प्रयोगः। &amp;lsquo;ततो देवाः क्रियावन्तो दानवानभ्यधर्षयन्&amp;rsquo; (भा० आश्व० ३।७)। उक्तोऽर्थः।  ध्मा  ध्मा (ध्मा शब्दाग्निसंयोगयोः)। &amp;lsquo;अभि दस्युं वकुरेणा धमन्तोरु ज्योतिश्चक्रथुरार्याय&amp;rsquo; (ऋ० १।११७।२१)। अभिधमन्त उपधमन्तो वातेनाग्निं संयोजयन्तः।  ध्यै  ध्यै (ध्यै चिन्तायाम्)। &amp;lsquo;तं (सोमं) देवाश्च ऋषयश्चाभ्यध्यायन् कथमयमस्मान् सोमो राजागच्छेदिति&amp;rsquo; (ऐ० ब्रा० १।२७)। अभ्यध्यायन् निरन्तरमचिन्तयन्। &amp;lsquo;तासां रोहिणीमभ्यध्यायत्&amp;rsquo; (तै० बा० ३।१।४।२)। &amp;lsquo;या वै श्रीरभ्यध्यासिषमिमास्ताः&amp;rsquo; (श० ब्रा० ६।२।१।७)। उदितचर एवार्थः। &amp;lsquo;यं यं देवमभिध्यायेद् भक्तियुक्तेन चेतसा&amp;rsquo; (वराह पु० १६९।४०)। पूर्वेण समोऽर्थः। &amp;lsquo;प्रजापतिर्वै स्वां दुहितरमभ्यध्यायत् दिवमित्यन्य आहुरुषसमित्यन्ये&amp;rsquo; (ऐ० ब्रा० ३।३३)। भार्यात्वेन ध्यानमकरोदिति सायणः। &amp;lsquo;प्रजापतिर्वै स्वां दुहितरमभिदध्यौ। दिवं वोषसं वा। तां सम्बभूव&amp;rsquo; (श० ब्रा० १।७।४।१)। अभिदध्यौ चकमे कामयाञ्चक्र इत्यर्थः। &amp;lsquo;अग्निर्ह ता अपोऽभिदध्यौ मिथुन्याभिः स्यामिति&amp;rsquo; (श० ब्रा० २।१।१।५)। &amp;lsquo;इमाश्च कामेऽर्थेऽभिध्यायतेर्दिशः काश्चन दृश्याः&amp;ndash; सोमो वै राजा दिशोऽभ्यध्यायत् स दिशोऽनुप्राविशत्&amp;rsquo; (तै० सं० ६।४।४।१८)। &amp;lsquo;यज्ञो दक्षिणामभ्यध्यायद्&amp;rsquo; (तै० सं० ६।१।३।२२)। &amp;lsquo;स पुनरिमं लोकमभ्यध्यायत्&amp;rsquo; (तै० सं० १।५।९।४)। &amp;lsquo;आपो वरुणस्य पत्नय आसन् ता अग्निरभ्यध्यायत्&amp;rsquo; (तै० ब्रा० १।१।३।८)। &amp;lsquo;ता (अपः) अग्निरभ्यध्यायत्&amp;rsquo; (तै० ब्रा० १।१।३।८) इति। &amp;lsquo;आद्वारमनुवव्राज मङ्गलान्यभिदध्युषी&amp;rsquo; (रा० २।१६।२१)। अभिध्यायन्तीत्यर्थः। इह परार्थस्य सतृष्णं चिन्तनं नार्थः। चिन्तनमात्रं त्वर्थः। &amp;lsquo;स यद्येनं मनसाऽभिध्यातः। यज्ञो नोपनमेत्&amp;rsquo; (श० ब्रा० १२।६।१।३)। अभिध्यातः संकल्पितः, चिन्तितः। &amp;lsquo;सोऽभिध्याय शरीरात् स्वात् सिसृक्षुर्विविधाः प्रजाः&amp;rsquo; (मनु० १।८)। अभिध्याय विचिन्त्य। &amp;lsquo;तथा तदनभिध्येयं वाक्यं यादवनन्दन&amp;rsquo; (भा० शां० ४६।२७)। अनभिध्येयम् अविचारणीयम्। &amp;lsquo;अभिध्योपदेशाच्च&amp;rsquo; (ब्रह्म सू० १।४।२४)। अभिध्या=इच्छा। &amp;lsquo;न चाचिकीर्षीत्परवस्त्वभिध्याम्&amp;rsquo; (बुद्ध० २।४४)। ममेदमस्त्विति सङ्कल्पोऽभिध्या। &amp;lsquo;अभिध्या वै प्रथमं हन्ति लोकान्&amp;rsquo; (भा० उ० ४२।११)। अभिध्या विषयस्मरणम्। &amp;lsquo;कामाभिध्या स्वशरीरं दुनोति&amp;rsquo; (भा० उ० २६।५)। कामाभिध्या विषयध्यानम्। अभिध्या तु परस्य विषये स्पृहेत्यमरः। &amp;lsquo;अनभिध्या परस्वेषु सर्वसत्त्वेषु सौहृदम्&amp;rsquo; (भा० अनु० १३।५)। अनभिध्याऽलोभ। &amp;lsquo;अभिध्याऽप्रख्यता चैव सर्वं लोभात्प्रवर्तते&amp;rsquo; (भा० शां० १५८।५) अभिध्या चिन्ता दौर्मनस्यम्। &amp;lsquo;ईश्वरस्तमनुगृह्णात्यभिध्यानमात्रेण&amp;rsquo; (योगसूत्रे १।२३ भाष्ये)। &amp;lsquo;परद्रव्येष्वभिध्यानम्&amp;rsquo; (मनु० १२।५)। परधनमन्यायेन गृह्णामीत्येवं चिन्तनम्। &amp;lsquo;यो निर्वदेत संमोहाद् ब्राह्मणं वेदपारगम्। सोऽभिध्यानाद् ब्राह्मणस्य पराभूयादसं शयम्&amp;rsquo; (भा० शां० ३२७।५०-५१)॥ अभिध्यानात् शापाद्, अनुव्याहारात्।  ध्वंस्  ध्वंस् (ध्वंसु अवस्रंसने, गतौ च)। &amp;lsquo;पुत्राधिभिरभिध्वस्ताम्&amp;rsquo; (भा० उ० ९०।९०)। मनः पीडारजोवकीर्णाम् इत्याह। अभिप्लुतामिति पाठान्तरम्। &amp;lsquo;निशोऽभि वातमभिध्वंसयन् परीयात्&amp;rsquo; (काठक० ११।६)। &amp;lsquo;यदभिध्वंसयेत्पात्राणि&amp;rsquo; (काठक० २७।८)। उक्तोऽर्थः।  नद्  नद् (नद शब्दे)। &amp;lsquo;अन्येऽन्तरिक्षेऽभ्यनदन् घर्मान्त इव तोयदाः&amp;rsquo; (भा० सभा० १२७।१४८)। अभ्यनदन् आक्रोशन्, उच्चैराक्रन्दन्। &amp;lsquo;ननाद च महानादं त्रैलोक्यमभिनादयन्&amp;rsquo; (हरि० २।१२६।१५)। प्रतिशब्दितं कुर्वन्। &amp;lsquo;किन्नरोद्गीतमधुराः प्रतिश्रुत्याभिनादिताः&amp;rsquo; (वाचः) (हरि० २।२८।४१)। अभिनादिता नादेन पूर्णाः।  नन्द्  नन्द् (टुनदि समृद्धौ)। &amp;lsquo;दैवहता बहुबुद्धयो विनश्यन्ति स्वल्पधियोपि विधिरक्षिता अभिनन्दन्ति&amp;rsquo; (पञ्चत० )। अभिनन्दन्ति स्मृध्यन्ति। &amp;lsquo;रिपुं निहत्याभिननन्द वै तदा। ह्यलम्बुषं पक्वमलम्बुषं यथा&amp;rsquo; (भा० द्रोण० १०९।३६)॥ अभिननन्द जहर्ष। &amp;lsquo;अभिनन्दन्ति भूतानि विनाशे पापकर्मणः&amp;rsquo; (रा० ५।२१।१३)। नन्दन्ति प्रसीदन्तीत्यर्थः। &amp;lsquo;नाभिनन्दन्ति केलिकलाः&amp;rsquo; (मालती० ३)। केलिकलासु न रमन्त इत्यर्थः। &amp;lsquo;आत्मविडम्बनामभिनन्दन्ति&amp;rsquo; (काद०)। विडम्बनया तुष्यन्ति, तां रोचयन्ते। &amp;lsquo;अतस्ते वचो नाभिनन्दामि&amp;rsquo; (शा० २)। न रोचये, नेदमभिमतं ममेत्यर्थः। &amp;lsquo;नाभिनन्देत मरणं नाभिनन्देत जीवितम्&amp;rsquo; (मनु० ६।४५)। अभिनन्देत=अभिनन्देत् इच्छेत्। नोभयेन प्रतिहृष्येत्, उभयत्रोदासितः स्यादित्यर्थः। &amp;lsquo;अचिन्त्यं शीलगुप्तानां चरित्रं कुलयोषिताम्। इति चाभिननन्दुस्तामुपकोशां सभासदः&amp;rsquo; (कथा० ४।८३)॥ अभिननन्दुः प्रशशंसुः शश्लाघिरे। साध्वित्यवदन्। &amp;lsquo;ततोऽभ्यगच्छत् सहसा मन्दपालोपि भारत। अथ ते सर्व एवैनं नाभ्यनन्दंस्तदा सुताः&amp;rsquo; (भा० आदि० २३३।२०)॥ नाभ्यनन्दन् नान्वमोदन्त, न मुदा प्रत्यगृह्णन्। &amp;lsquo;हीनाङ्गं पृथिवीपालं नाभिनन्दन्ति देवताः&amp;rsquo; (भा० उ० १४९।२५)। तत्र तल्लक्षणे राज्ञि न प्रसीदन्तीत्याह। &amp;lsquo;वर्षोपवर्षौ तद् बुद्ध्वा साध्वीं तामभ्यनन्दताम्&amp;rsquo; (कथा० ४।८६)। दानमानाभ्यां पर्यतोषयताम् इत्यर्थः। &amp;lsquo;अभिनन्दस्व गच्छेयम्&amp;rsquo; (रा० ४।१०।३३)। अभिनन्दस्व अभिनन्द अनुमन्यस्व। गमनं मेऽनुजानीहीत्याह। &amp;lsquo;सम्यक् प्रणिहितं चार्थं पृष्टः सन्नाभिनन्दति&amp;rsquo; (मनु० ८।५४)। नाभिनन्दति न प्रतिपद्यते नाभ्युपैति। न समाधत्त इति तु कुल्लूकः। &amp;lsquo;यन्मे बभस्ति नाभिनन्दति&amp;rsquo; (अथर्व० ९।२।२)। नाभिनन्दति न रोचते, नाह्लादयति। &amp;lsquo;गान्धर्वेण विवाहेन बह्व्यो राजर्षिकन्यकाः। श्रूयन्ते परिणीतास्ताः पितृभिश्चाभिनन्दिताः&amp;rsquo; (शा० ३।२१)॥ अभिनन्दिता अनुमोदितकर्माणः। &amp;lsquo;द्वावप्यभूतामभिनन्द्यसत्त्वौ&amp;rsquo; (रघु० ५।३१)। अभिनन्द्यं स्तुत्यं प्रशस्यम्, वन्द्यम्। &amp;lsquo;आशीर्भिश्चाभिन्द्यैतां जग्मुर्नगरमेव हि&amp;rsquo; (भा० आदि० १४५।१८)। अभिनन्द्याभिवर्ध्य। &amp;lsquo;अभिनन्दा विष्फुलिङ्गाः&amp;rsquo; (श० ब्रा० १४।९।१।१६)। अभिनन्दाः प्रमदानुभूतयः। &amp;lsquo;दाहप्रपाकौ शिशिराभिनन्दा धूमायनं पित्ताभिपन्ने नयने भवन्ति&amp;rsquo; (सुश्रुत० २।२१३)। अभिनन्दोऽभिलाषः, कामः।  नम्  नम् (णम् प्रह्वत्वे शब्दे च)। &amp;lsquo;देवान्वै यज्ञो नाभ्यनमत्&amp;rsquo; (शाङ्खा० ब्रा० १०।१)। देवान् प्रति प्रवणो नाभूदित्यर्थः। अभिनत इवोदरेण (क्षुधितः)। अभिनतो भुग्नः।  नश्  नश् (णश अदर्शने)। &amp;lsquo;छन्दसि तु व्याप्तौ वर्तते। मा नो दीर्घा अभिनशन् तमिस्राः&amp;rsquo; (ऋ० २।२७।१४)। निगदव्याख्यातम्।  नह्  नह् (णह बन्धने)। &amp;lsquo;यथा सोम्य पुरुषं गन्धारेभ्योऽभिनद्धाक्षमानीय&amp;rsquo; (छां० उ० ६।१४।१)। अभिनद्धाक्षः पटसंवृताक्षः। &amp;lsquo;तस्य यथाभिनहनं प्रमुच्य प्रब्रूयात्&amp;rsquo; (छां० उ० ६।१४।१)। अभिनहनं बन्धनम्।  नी  नी (णीञ् प्रापणे)। &amp;lsquo;अभि सूयवसं नय&amp;rsquo; (ऋ० १।४२।८)। अभिनय=इतो नय। &amp;lsquo;स नः स्वर्गमभि नेष लोकम्&amp;rsquo; (अथर्व० १२।३।१६)। अभिनेष=नय। पञ्चमो लकारः। &amp;lsquo;सरस्वत्यभि नो नेषि वस्यो&amp;rsquo; (ऋ० ६।६१।१४)। अभिनेषि समीपं नय। &amp;lsquo;ऽभि मा वपुर्दृशये निनीयात्&amp;rsquo; (ऋ० ७।८८।२)। अभिनिनीयात्=प्रापयेत्। &amp;lsquo;सूदारालिकव्यञ्जनो वा रसप्रयोगार्थं राजवचनमर्थं चास्य लोभनीयमभिनयेत्&amp;rsquo; (कौ० अ० १२।२।२३)। अभिनयेत् संमुखं नयेत्। &amp;lsquo;केनोपायेन वै शक्यम्&amp;rsquo; (रा० २। )। इत्यादिना राज्ञश्चिन्तामभिनयति (इति तत्र रामष्टीकाकारः)। स्वरूपमुपन्यरयतीत्यर्थः। क्रोधमभिनयति। क्रोधमाभिमुख्यं नयति नाटयतीत्यर्थः। &amp;lsquo;दृष्ट्वा शरं ज्यामभिनीयमानम्&amp;rsquo; (भा० वन० १९।२०)। अभिनीयमानम् आरोप्यमाणम्। &amp;lsquo;मित्रार्थमभिनीतस्त्वम्&amp;rsquo; (रा० ४।२८।१३)। अभिनीतः प्रवणोऽनुकूलः। &amp;lsquo;आशंसा प्रधारितोऽर्थोऽभिनीतश्चानभिनीतश्च&amp;rsquo; (पा० ३।३।१३२ सूत्रे भाष्ये)। अभिनीतः कारणयोग्यवशाच्छक्यप्राप्तिः। &amp;lsquo;एतावदभिनीतार्थमुक्त्वा स जननीं वचः&amp;rsquo; (रा० २।३९।३६)। अभिनीतार्थं निर्णीतार्थम्। &amp;lsquo;वाक्यं हितमुवाचेदमभिनीतार्थमर्थवत्&amp;rsquo; (भा० शां० १३८।७२)। अभिनीतार्थं युक्तार्थम्। युक्तेऽतिसंस्कृते मर्षिण्यभिनीत इत्यमरः। &amp;lsquo;तटाभिनीतेनाम्भसा&amp;rsquo; (कि० ८।३२)। तटाभिमुखं नीतं तटाभिनीतम्। &amp;lsquo;अभिनीताश्च शिक्षाभिः&amp;rsquo; (गजाः) (भा० भीष्म० ४६।९)। अभिनीता अभिविनीताः शिक्षिताः। &amp;lsquo;अभिनीतानि शस्त्राणि&amp;rsquo; (भा० शां० १००।१०)। संस्कृतानीत्यर्थः। &amp;lsquo;गीतानि रम्याणि जगुः प्रहृष्टाः कान्ताभिनीतानि मनोहराणि&amp;rsquo; (हरि० ८४४८)। अभिनीतान्यङ्गचेष्टाविशेषैर्युतानि। &amp;lsquo;अक्षिभ्रुवौष्ठहस्तैरभिनीतं&amp;rsquo; (पठेत्) (सुश्रुत० १।१३।६)। उक्तोऽर्थः। &amp;lsquo;राजापथ्यकारिणोऽमात्यराक्षसस्य गृहजनं स्वगृहमभिनीय रक्षसि&amp;rsquo; (मुद्रा० १।५)। अभिनीय प्रापय्य। &amp;lsquo;श्रावितोस्मि श्रियं शत्रोरभिनीय च दर्शितः&amp;rsquo; (मुद्रा० ६।१५)। अभिनीय=इहानीय। &amp;lsquo;तान् ब्राह्मणान्स्वभवनमभिनीय&amp;rsquo; (अवदा० जा० १३)। उक्तोऽर्थः। &amp;lsquo;ते ह्यपरिगृहीतमभिनीय विक्रीणीरन्&amp;rsquo; (कौ० अ० ५।२।२५)। अभिनीय दर्शयित्वा। &amp;lsquo;ते भिनीयैवाहः पशुमालभन्त। तेनाभिनीयैव रात्रेः प्राचरन्&amp;rsquo; (तै० ब्रा० १।५।६।९)। अभिनीय=परिणमय्य=नीत्वा=गमयित्वा (इति सं० शार्० को०)। प्राप्येति तु सायणः। &amp;lsquo;अभिनीय निशां प्रातः प्रतिष्ठामहे&amp;rsquo; (बृ० श्लो० सं० ८।३०)। अभिनीय नीत्वेत्यर्थः। नार्थोऽभिना। &amp;lsquo;श्रुतिमभिनीय&amp;rsquo; (शा० ३ इत्यत्र कविवाक्यम्)। श्रवणं प्रयोगेण दर्शयित्वा, किञ्चिच्छ्रूयत इति रूपयित्वा। &amp;lsquo;शिक्षा नरः समिथेषु प्रहावान् वस्वो राशिमभिनेतासि भूरिम्&amp;rsquo; (ऋ० ४।२०।८)। अभिनेतासि=आहर्तासि। ताच्छील्ये तृन्नन्तमेतत्। &amp;lsquo;तद्यत्तत्र यजुः पुरस्तादेत्यभिनेतैव तदेति&amp;rsquo; (श० ब्रा० १०।१।१।४)। &amp;lsquo;आभिमुख्यं नयन्नर्थान् विज्ञेयोऽभिनयो बुधैः&amp;rsquo; (अग्निपु० ३४१ तमे अध्याये)। आभिमुख्यं नयन्=स्वरूपमुपन्यस्यन्। &amp;lsquo;ललिताभिनयं तमद्य भर्ता मरुतां द्रष्टुमनाः सलोकपालः&amp;rsquo; (विक्रम० २।१८)। भावव्यञ्जकोङ्गचेष्टाविशेषोऽभिनयः। &amp;lsquo;स्वर्गस्य लोकस्याभिनीत्यै&amp;rsquo; (तै० सं० ६।६।१।१)। &amp;lsquo;श्रुतिस्थिरा अप्यभिनिन्युरश्रुतिम्&amp;rsquo; (नारा० ६१।३)। नाकर्णयाम इत्यङ्गचेष्टितेन दर्शयामासुः।  नु  नु (णु स्तवने)। &amp;lsquo;अभी नवन्तेऽद्रुहः प्रियमिन्द्रस्य काम्यम्&amp;rsquo; (ऋ० ९।१।१००)। &amp;lsquo;अभि त्वा शूर नोनुमः&amp;rsquo; (ऋ० ७।३२।२२)। भृशं पुनः पुनर्वा स्तुम इत्यर्थः।  नुद्  नुद् (णुद प्रेरणे)। &amp;lsquo;दण्डकाष्ठाभिनुन्नाङ्गी चचाल भृशमाकुला&amp;rsquo; (भा० आश्व० ५८।२९)। अभिनुन्नम्=अभितः क्षिप्तम्। &amp;lsquo;ततोऽभ्यनोदयत्कृष्णो युज्यतामिति दारुकम्&amp;rsquo; (भा० आश्व० ५२।१)। अभ्यनोदयत् प्रैरयत् प्राचोदयत्। &amp;lsquo;तां यदर्वाचीमभिनुदन् गायत्यात्मन्नेव तद् वाचं प्रतिष्ठापयति&amp;rsquo; (जै० ब्रा० १।१०२)।  नू  नू (णू स्तवने)। &amp;lsquo;अभि वाणी र्ऋषीणां सप्त नूषत&amp;rsquo; (ऋ० ९।१०३।३)। अभिनूषत स्तुवीत। &amp;lsquo;स्वर्विदो अभ्यनूषत व्राः&amp;rsquo; (अथर्व० २।१।१)। आभिमुख्येन स्तुवन्तीत्यर्थः। &amp;lsquo;तमापो अभ्यनूषत वत्सं संशिश्वरीरिव&amp;rsquo; (ऋ० ८।५८।११)। &amp;lsquo;अभि कण्वा अनूषतापो न प्रवता यतीः&amp;rsquo; (ऋ० ८।६।३४)।  पच्  पच् (डुपचष् पाके)। &amp;lsquo;क्षीरं स्थालीगतमभिपच्यमानम्&amp;rsquo; (सुश्रुत० १।१४९।११)। अभिपच्यमानं श्रप्यमाणम्। श्रीयमाणम्। श्रीञः कर्मणि शानचि रूपम्।  पत्  पत् (पत्लृ गतौ)। &amp;lsquo;तं रामोऽभ्यपतत् क्षिप्रं लक्ष्मणश्च महारथः&amp;rsquo; (रा० २।३४।१८)। अभ्यागतवान् इत्यर्थः। &amp;lsquo;अभिपेतुस्ततः सर्वे तस्यामात्याः शुचिव्रतम्&amp;rsquo; (रा० २।७७।१०)। अभिपेतुरभिमुखं ययुः। &amp;lsquo;यं सत्यसन्धं सहसाऽभिपेतुर्दिदृक्षया चारणसिद्धसङ्घाः&amp;rsquo; (भा० वन० २४।२२)। अभिपेतुरभिजग्मुः। &amp;lsquo;यदि वृक्षादभ्यपप्तत्फलं तत्&amp;rsquo; (अथर्व० ६।१२४।२)। अभ्यपप्तत्=न्यपतत्=अवापतत्। &amp;lsquo;एकेनैव शतस्यैष पातेनाभिपतिष्यति। हंसस्य पतितं काकः…&amp;rsquo; (भा० कर्ण० ४१।३६)॥ अतिपतिष्यतीत्यर्थः। अतेरर्थेऽभिः। &amp;lsquo;पुत्राणां नेत्रेभ्यो दुःखादभ्यपतज्जलम्&amp;rsquo; (भा० द्रोण० १४६।१३२)। अभ्यपतत्=अवास्यन्दत। &amp;lsquo;वैनतेयो यथा पक्षी गरुत्मान् पततां वरः। तथैवाभिपतिष्यामि भयं वो नेह विद्यते&amp;rsquo; (भा० वन० १२।९०)॥ अभिपतिष्यामि उपद्रोष्यामि आस्कन्त्स्यामि। &amp;lsquo;वधायाभिपपातैनान्&amp;rsquo; (भा० आदि० १५३।२०)। &amp;lsquo;पत्तिं पदातिं रथिनं रथेशस्तुरङ्गसादी तुरगाधिरूढम्। यन्ता गजस्याभ्यपतद् गजस्थम्…&amp;rsquo; (रघु० ७।३७)॥ उक्तोऽर्थः। &amp;lsquo;(क्षिप्ता) शक्तिरभ्यपतद् वेगाल्लक्ष्मणे&amp;rsquo; (रा० ६|८०|३४)। अभ्यपतत् अपतत्। नार्थोऽभिना। &amp;lsquo;एकेनाभिपतत्यह्ना योजनानि चतुर्दश&amp;rsquo; (भा० ५।३०५१)। अभिपतति=अतिक्रामति। &amp;lsquo;हन्तुमभिपतति पाण्डुसुतम्&amp;rsquo; (कि० १२।३६)। अभिपतति=अभित्वरते। तदेवासनमन्विच्छेद्यत्र नाभिपतेत् परः&amp;rsquo; (भा० वि० ४।१३)। अभिपतेत् ममेदमिति कृत्वा तदभिमुख आगच्छेत्। अभिषजेत् परम् इति पाठान्तरम्। अभिषजेत् परिभवेत्। &amp;lsquo;सारथिं चाभ्यपातयत्&amp;rsquo; (भा० भीष्म० ४५।१५)। न्यपातयदित्यर्थः। &amp;lsquo;मुक्तशापश्च राजर्षिः कालेन महता ततः। ऋतुकालेऽभिपतितो मदयन्त्या निवारितः&amp;rsquo; (भा० आदि० १८२।२४)॥ अभिपतितः संभवायोपेतः। &amp;lsquo;अभिपतितुमना लघूत्वभीतेः&amp;rsquo; (शिशु० ७।५१)। अभिपतितुमना अपसर्तुकामा। &amp;lsquo;वियदभिपातलाघवेन&amp;rsquo; (कि० ७।२१)। अभिपातो विहरणम्। &amp;lsquo;नूनं प्रियाया मम नाभिपातः&amp;rsquo; (रा० ३।६३।८)। अभिपातो नाशः। &amp;lsquo;भवन्ति हि नरव्याघ्र पुरुषा धर्मचेतसः। दीनाभिपातिनः…&amp;rsquo; (भा० वन० ६।२३)॥ दीनपक्षपातिनः। अभिरानुकूल्ये।  पद्  पद् (पद गतौ)। &amp;lsquo;यथर्तु लिङ्गान्यृतव: स्वयमेवर्तुपर्यये। स्वानि स्वान्यभिपद्यन्ते तथा कर्माणि देहिनः&amp;rsquo; (मनु० १।३०)॥ अभिपद्यन्ते प्राप्नुवन्ति। &amp;lsquo;तस्याञ्जल्युदके काचिच्छफर्येकाऽभ्यपद्यत&amp;rsquo; (भा० पु० ८।२४।१२)। अञ्जलिजलमविन्ददित्यर्थः। &amp;lsquo;ये वित्तमभिपद्यन्ते सम्यक्त्वं तेषु दुर्लभम्&amp;rsquo; (भा० शां० २६।२०)। प्राप्नुवन्तीत्यर्थः। &amp;lsquo;ऋत्विजो नाभ्यपद्यन्त&amp;rsquo; (भा० आदि० २२३।२४)। न संन्यधीयन्त, नोपास्थिषत। &amp;lsquo;समयं कृत्वा दुर्मतिर्नाभिपद्यते&amp;rsquo; (रा० ४३०।८)। नाभिपद्यते नाभ्युपपद्यते, आपद्गतं मां नानुगृह्णातीत्याह। &amp;lsquo;त्वमस्यामवस्थायां मातरं नाभिपद्यसे&amp;rsquo; (रा० ३।५४।६)। उक्तोऽर्थः। &amp;lsquo;शक्तोपि धार्ष्ट्याद्धार्दिक्यमक्रूरो नाभ्यपद्यत&amp;rsquo; (हरि० १।३९।१३)। पूर्वेण समोऽर्थः। साहाय्यार्थं न गतवानिति शब्दार्थः। अभ्युपपत्तिरनुग्रहः (परित्राणम्) इत्यत्र परित्राणार्थं समीपगमनमेव मूलमर्थ इति विस्पष्टम्। &amp;lsquo;किरन् शरशतैस्तीक्ष्णैरभिपेदे महाकपिम्&amp;rsquo; (रा० ५।४१।२४)। अभिमुखं जगामेत्यर्थः। &amp;lsquo;रावणावरजा तत्र राघवं मदनातुरा। अभिपेदे निदाधार्ता व्यालीव मलयद्रुमम्&amp;rsquo; (रघु० १२।३२)॥ उक्तोऽर्थः। &amp;lsquo;यथा कुमारो जातः स्तनमभिपद्यते&amp;rsquo; (जै० ब्रा० १।१)। &amp;lsquo;व्यसने सज्जमानं हि यो मित्रं नाभिपद्यते&amp;rsquo; (शुक्र० ३।२३१)। सहायो भूत्वा नोपगच्छति। &amp;lsquo;क्रोशन्तं हि यथात्यर्थं नैनमभ्युपपद्यसे&amp;rsquo; (रा० ३।५९।१८)। त्राणाय न गच्छसीत्यर्थः। &amp;lsquo;अभ्यपद्यत कौन्तेयं कर्णो राजन् वृकोदरम्&amp;rsquo; (भा० द्रोण० १३१।३०)। अभ्यपद्यत उपागमत् समासदत्। &amp;lsquo;असमाप्तव्रते तस्मिन्स्वकार्यमभिपद्यताम्&amp;rsquo; (रा० १।२९।७)। अभिपद्यताम् सम्पाद्यताम्, निर्वर्त्यताम्, साध्यताम्। &amp;lsquo;अधर्मं धर्मवेषेण यद्यहं लोकसङ्करम्। अभिपत्स्ये शुभं हित्वा क्रियां विधिविवर्जिताम्&amp;rsquo; (रा० २।१०९।६)॥ अभिपत्स्ये प्रतिपत्स्ये चरिष्यामि वर्तयिष्यामि। &amp;lsquo;अस्त्रे ते वारुणाग्नेये ताभ्यां बाणसमाहिते। न यावदभ्यपद्येतां व्यावर्तदथ भास्करः&amp;rsquo; (भा० ९८।५३)॥ नाभ्यपद्येतां न पराभूयेतामिति नीलकण्ठः। &amp;lsquo;राज्यं गतजनं साधो पीतमण्डां सुरामिव। निरास्वाद्यतमं शून्यं भरतो नाभिपत्स्यते&amp;rsquo; (रा० २।३६।१२)॥ नाभिपत्स्यते न प्रतिपत्स्यते नाङ्गी करिष्यति। &amp;lsquo;मया यथोच्यमानं यदि नाभिपत्स्यसे&amp;rsquo; (रा० ३।३९।२५)। उक्तोऽर्थः। &amp;lsquo;क्षणमभ्यपद्यत जनैर्न मृषा गगनं गणाधिपतिमूर्तिरिति&amp;rsquo; (शिशु० ९।२७)। अभ्यपद्यत स्वीकृतं प्रतिपन्नम्। &amp;lsquo;मोहितः शरजालेन कर्तव्यं नाभ्यपद्यत&amp;rsquo; (भा० द्रोण० १३३।३७)। नाभ्यपद्यत नाजानात्। &amp;lsquo;न पण्डितः क्रुध्यति नाभिपद्यते&amp;rsquo; (भा० शां० २२६।१५)। नाभिपद्यते न सज्जत इति नीलकण्ठः। &amp;lsquo;दीना इतीव मे बुद्धिरभिपन्नाऽद्य तान्प्रति&amp;rsquo; (भा० वन० ६।२४)। अभिपन्ना गता। &amp;lsquo;मदान्धभावेन मयाभिपन्नो मतङ्गशापेन कुरङ्गभावः&amp;rsquo; (महावीर० ६।४)। प्राप्त इत्यर्थः। &amp;lsquo;न रोचते तद् वचनं हि तस्य कालाभिपन्नस्य विनाशकाले&amp;rsquo; (रा० ४।१५।३१)। अभिपन्नः प्राप्तः संनिहितः कालोऽस्य। निष्ठायाः परनिपातः। &amp;lsquo;कालाभिपन्नाः सीदन्ति सिकता सेतवो यथा&amp;rsquo; (रा०)। उक्तोऽर्थः। &amp;lsquo;बन्धवधभयाद्वा यः सामन्तो न्यायवृत्तिर्धार्मिकः सत्यवागविसंवादकः प्रतिग्रहीता मानयिता चाभिपन्नानाम्&amp;rsquo; (कौ० अ० १।१८।६)। अभिपन्नानाम् प्रपन्नानामर्पितानाम्। &amp;lsquo;आशया ह्यभिपन्नानामकृत्वाऽश्रुप्रमार्जनम्&amp;rsquo; (भा० शां० ३६०।९)। उपेतानामित्यर्थः। &amp;lsquo;अभिपन्नस्तु राजेन्द्रे साम्बो वृष्णिकुलोद्गतः&amp;rsquo; (भा० वन० १६।१८)। अभिपन्नोभित आसादितः। &amp;lsquo;सर्वतश्चाभिपन्नैषा धार्तराष्ट्री महाचमूः&amp;rsquo; (भा० )। अभिग्रस्तेत्यर्थः। &amp;lsquo;तस्य कृष्णाभिपन्नस्य पीडितस्य वलीयसः। मुखाद् रुधिरमत्यर्थमुज्जगाम मुमूर्षतः&amp;rsquo; (हरि० २।३०।५१)॥ &amp;lsquo;न लक्ष्मणास्मिन् मम राज्यविघ्ने माता यवीयस्यभिशङ्कितव्या। दैवाभिपन्ना…&amp;rsquo; (रा० २।२२।३०)॥ उक्तोऽर्थः। &amp;lsquo;सीता वितत्रास यथा वनान्ते सिंहाभिपन्ना गजराजकन्या&amp;rsquo; (रा० ५।२८।१)। पूर्वेण समोऽर्थः। &amp;lsquo;अभिपन्नास्मि पाञ्चालि याज्ञसेनि क्षमस्व माम्&amp;rsquo; (भा० वन० २३३।६१)। अभिपन्नाऽपराद्धा। &amp;lsquo;मयाऽभिपन्नं तं चापि न सर्पो धर्षयिष्यति&amp;rsquo; (भा० आदि० ५०।२०)। अभिपन्नं रक्षितम्। &amp;lsquo;मया दैत्याः परित्यक्ता विनष्टाः शाश्वतीः समाः। मयाऽभिपन्ना देवाश्च मोदन्ते शाश्वतीः समाः॥&amp;rsquo; उक्तोऽर्थः। &amp;lsquo;क्रन्दन्ति भर्तारमिवाभिपन्नम्&amp;rsquo; (भट्टि० १२।६९)। अभिपन्नं मृतम्। &amp;lsquo;अभिपन्नमिदं लोके राज्ञामुद्धतदण्डनम्&amp;rsquo; (भा० शां० ३२।२०)। अभिपन्नं स्वभावजं कर्म। &amp;lsquo;न चैवालभसे त्राणमभिपन्ना बलीयसा&amp;rsquo; (भा० वि० २२।८)। अभिपन्ना परिभूता। &amp;lsquo;पूर्वाभिपन्नाः सन्तश्च भजन्ते पूर्वचोदनम्&amp;rsquo; (भा० उ० ४।९)। पूर्वम् अभिपन्नाः पूर्वं साहाय्यार्थं वृता इति नीलकण्ठः। पूर्वा चोदना प्रेरणा यस्य तमिति च सः। &amp;lsquo;न तु राजाभिपन्नस्य शेषः क्वचन विद्यते&amp;rsquo; (भा० शां० ६८।५०)। &amp;lsquo;राजाभिपन्नस्य कुतः सुखानि&amp;rsquo; (भा० शां० ६८।५८)। उभयत्राऽभिपन्नस् तिरस्कृत इत्यनर्थान्तरम्। &amp;lsquo;सर्वम् मृत्युनाऽभिपन्नम्&amp;rsquo; (श० ब्रा० १४।६।१।५)। आक्रान्तं व्याप्तमित्यर्थः। &amp;lsquo;येन चैवाभिपन्नोऽयम्&amp;rsquo; (भा० पु० १।१३।२०)। &amp;lsquo;चिरकार्याभिपत्तिं च चिरकारी तथोच्यते&amp;rsquo; (भा० शां० २६६।५)। कार्याभिपत्तिं कार्याधिगमम्। &amp;lsquo;इतीदमवगच्छामि व्यक्तमर्थाभिपत्तितः&amp;rsquo; (भा० कर्ण० ७।२४)। अर्थाभिपत्तिः फलोपपत्तिः। &amp;lsquo;अथाभिपत्तिर्लोकस्य कर्तव्या पुण्यपापयोः&amp;rsquo; (भा० शां० ३२।२०)। अभिपत्तिरुपपत्तिः। &amp;lsquo;त एते वाचमभिपद्य पापया सिरीस्तन्त्रं तन्वते अप्रजज्ञयः&amp;rsquo; (ऋ० १०।७१।९)। &amp;lsquo;आत्तं राज्यमिदं पश्चात्तथा भ्रात्रा यवीयसा। नाभिपत्तुमलं रामः पीतसोममिवाध्वरम्&amp;rsquo; (रा० २।६१।१८)॥ &amp;lsquo;पित्रा दत्ता नृपश्रीर्हि दायाद्यं तस्य धीमतः। नाभिपत्तुं मया शक्या सावित्री वृषलैरिव&amp;rsquo; (रा० २।८८।१६)॥ उभयत्र स्वीकर्तुं प्राप्तुं प्रत्येषितुं वार्थः। &amp;lsquo;अधि वा अगन्न त्वभिपत्तुं शक्नुमः&amp;rsquo; (श० ब्रा० ९।५।१।६)। ग्रहीतुमित्यर्थः॥ &amp;lsquo;उष्णाश्रुता पीतकनेत्रता च पित्ताभिपन्ने नयने भवन्ति&amp;rsquo; (सूश्रत० उत्तर० ६।४)। पित्ताभिपन्ने पित्तग्रस्ते। &amp;lsquo;ज्ञातीनां हि मिथो भेदे यन्मित्रं नाभिपद्यते&amp;rsquo; (भा० उ० ९३।१५)। नाभ्युपपद्यते, नानुगृह्णाति। &amp;lsquo;उत्तरं प्रत्युवाचेदमभिपन्नो युधिष्ठिरे&amp;rsquo; (भा० वि० ७१।२२)। अभिपन्नोऽपराद्धः, अपराधं कृतवान्।  पा  पा (पा रक्षणे)। &amp;lsquo;अग्निष्ट्वाभि पातु&amp;rsquo; (वा० सं० १३।१९)। अभितः पात्वित्यर्थः। &amp;lsquo;यो वामदब्धो अभि पाति चित्तिभिः&amp;rsquo; (ऋ० ८।५९।३)। अवेक्षते, प्रतिजागर्तीत्यर्थः।  पू  पू (पूङ् पवने)। &amp;lsquo;यतोऽयं पवते। यदभिपवते&amp;rsquo; (तै० ब्रा० २।३।९।१)। अभिपवतेऽभिलक्ष्य वाति।  पृ&amp;ndash;पॄ  पृ&amp;ndash;पॄ (पालनपूरणयोः)। &amp;lsquo;अभि नः पूर्यतां रयिः (पा० गृ० ३।४)। अभिपूर्यतां सम्पूर्णो भवतु। &amp;lsquo;जना येस्मिन्कृशधनास्तान् घनेनाभिपूरय (हरि० २।५८।६२)। अतिरोहितोर्थः। &amp;lsquo;शोको मामभ्यपूरयत्&amp;rsquo; (रा० ५।५६।१११)। शोकाप्लुता विषादाविष्टाभूवमित्याह।  प्याय्  प्याय् (स्फायी ओप्यायी वृद्धौ)। &amp;lsquo;अभि स्वेन पयसा पीप्यानाः&amp;rsquo; (ऋ० ७।३६।६)। अभिपीप्यानाः=अभितो वृद्धाः। कानचि रूपम्। लिड्यङोश्चेति पीभावे द्वित्वे ह्रस्वे तुजादीनां दीर्घोऽभ्यासस्येति दीर्घः।  प्रच्छ्  प्रच्छ् (प्रच्छ ज्ञीप्सायाम्)। &amp;lsquo;उपशिक्षाया अभिप्रश्निनम्&amp;rsquo; (तै० ब्रा० ३।४।६)। प्रश्नस्योपरि पुनः प्रश्नोऽभिप्रश्न इति सायणः।  प्रथ्  प्रथ् (प्रथ प्रख्याने)। &amp;lsquo;प्रत्यङ् स विश्वा भुवनाभि पप्रथे&amp;rsquo; (ऋ० ९।८०।३)। अभिपप्रथेऽभिव्याप व्यानशे।  प्लु  प्लु (प्लुङ् गतौ)। &amp;lsquo;त आदित्या लघुभिः सामभिश्चतुर्भिः स्तोमैर्द्वाभ्यां पृष्ठ्याभ्यां स्वर्गं लोकमभ्यप्लवन्त&amp;rsquo; (गो० ब्रा० पूर्व० ४।२२)। अभ्यप्लवन्त=अभ्युपायन्। सर्वे एवामी क्लेशा अविद्याभेदाः। कस्मात्। &amp;lsquo;सर्वेष्वविद्यैवाभिप्लवते&amp;rsquo; (यो० सू० २।४ भाष्ये)। सर्वानिमान्क्लेशानभिव्याप्नोतीत्याह। &amp;lsquo;रजसाभिप्लुतां नारीं नरस्य ह्युपगच्छतः&amp;rsquo; (मनु० ४।४।१)। रजस्वलाम्, रजोवकीर्णाम्। &amp;lsquo;तमसाऽभिप्लुते लोके रजसा चैव भारत&amp;rsquo; (भा० वि० ३३।१)। अन्धकारेण नैशेन पूर्णे। &amp;lsquo;पितरि प्रोषिते प्रेते व्यसनाभिप्लुतेपि वा&amp;rsquo; (याज्ञ० २।५०)। व्यसनाभिप्लुते व्याध्याद्यभिभूते। &amp;lsquo;तत्र यद् द्रव्य भूतं तदुपायाभिप्लुतम्&amp;rsquo; (चरक० विमान० ८।८७)। उपायाभिप्लुतमुपायव्याप्तम्, उपायग्रहणगृहीतमिति यावत्। &amp;lsquo;अभिप्लुतमभिक्रुद्धमेकपार्श्वावदारितम्&amp;rsquo; (भा० भीष्म० ४६।३२)। अभीतस्याभिमुख्येन सर्पणमभिप्लुतमिति नीलकण्ठः। &amp;lsquo;त्रयोऽभिप्लवाः पृष्ठ्योऽभिजित्स्वरसामान उक्थ्या वाग्निष्टोमा वा&amp;rsquo; (वाराह श्रौ० ११।२।३।११)। गवामयने यागेऽन्तराचर्यमाणोऽनुष्ठानविशेषोऽभिप्लवो भवति।  भज्  भज् (भज सेवायाम्)। &amp;lsquo;यो भागो मामभिभजते स दीयताम्&amp;rsquo; (पा० १।४।९० सूत्रे न्यासे)।  भा  भा (भा दीप्तौ)। &amp;lsquo;मा त्वा काचिदभिभा विश्व्या विदत्&amp;rsquo; (ऋ० २।४२।१)। अभिभा दुर्निमित्तम्।  भाष्  भाष् (भाष व्यक्तायां वाचि)। &amp;lsquo;भोभवत्पूर्वकं त्वेनमभिभाषेत धर्मवित्&amp;rsquo; (मनु० २।१२८)। आलपेत् सम्बोधयेत् इत्यर्थः। &amp;lsquo;नोदक्ययाऽभिभाषेत&amp;rsquo; (मनु० ४।५७)। अभिभाषणमाभाषणमालापः। &amp;lsquo;निशाचरीणां प्रत्यक्षमक्षमं चाभिभाषणम्&amp;rsquo; (रा० ५।२९।९)। उक्तोऽर्थः। &amp;lsquo;गुरुतल्प्यभिभाष्यैनस्तप्ते स्वप्यादयोमये&amp;rsquo; (मनु० ११।१०३)। अभिभाष्य विख्याप्य।  भू  भू (भू सत्तायाम्)। &amp;lsquo;अभि यो विश्वा भुवना बभूव&amp;rsquo; (ऋ० ४।१६।५)। सर्वेभ्यो लोकेभ्यो ज्यायान्भवतीत्याह। &amp;lsquo;अभि द्विषन्तं भविष्यामि&amp;rsquo; (श० ब्रा० १२।४।४।३)। अभिभविष्यामि न्यक् करिष्यामि। &amp;lsquo;सिंहनादं च सैन्यानां भीमसेनरवोऽभ्यभूत्&amp;rsquo; (भा० भीष्म० ४४।९)। अभ्यभूत्=अधर्यकार्षीत्। &amp;lsquo;परं योनेरवरं ते कृणोमि मा त्वा प्रजाऽभिभूत्&amp;rsquo; (अथर्व० ७।३५।३)। &amp;lsquo;अभी षु णः सखीनामविता जरितॄणाम्। शतं भवास्यूतिभिः&amp;rsquo; (ऋ० ४।३१।३)॥ &amp;lsquo;धर्मे नष्टे कुलं कृत्स्नमधर्मोऽभिभवत्युत&amp;rsquo; (गीता० १।४०)। अभिभवति बाधते पराजयते प्रभवति अधिकुरुते। &amp;lsquo;विपदोऽभिभवन्त्यविक्रमम्&amp;rsquo; (कि० २।१४)। अभिभवन्ति धर्षयन्ति आक्रामन्ति आस्कन्दन्ति। &amp;lsquo;कृतपूर्वाणि यान्यस्य व्यञ्जनानि सुशिक्षितैः। तान्यप्यभिभविष्यामि&amp;rsquo; (भा० वि० २।३)॥ अभिभविष्यामि=अतिशयिष्ये, विशेषयिष्यामि। &amp;lsquo;परित्रायध्वं मामनेन मधुकरेणाभिभूयमानाम्&amp;rsquo; (श० १)। अभिभूयमानां विप्रक्रियमाणां कदर्थ्यमानाम्। &amp;lsquo;पुत्रस्नेहाभिभूतेन मया चाप्यकृतात्मना। धर्मे स्थिता महात्मानो निकृताः पाण्डुनन्दनाः&amp;rsquo; (भा० द्रोण० १३३।१२)॥ स्नेहाभिभूतेन स्नेहवशंवदेन स्नेहेन परवता स्नेहपराजितेन। &amp;lsquo;श्रियाऽभिभूतं देवेशं दुर्निरीक्ष्यतरं हरिम्&amp;rsquo; (हरि० २।५५।३३)। अभिभूतं व्याप्तम्। &amp;lsquo;एकश्चित्सन्नभिभूतिः&amp;rsquo; (ऋ० ८।१६।८)। उक्तोर्थः। &amp;lsquo;आजगाम ततः पम्पां लक्ष्मणेन सहाभिभूः&amp;rsquo; (रा० ३।७५।११)। अभिभूरभिभावकः। सह प्रभुरिति पाठान्तरम्। &amp;lsquo;अभिभूर्यशो अभिभूरग्निरभिभूः सोमो अभिभूरिन्द्रः&amp;rsquo; (अथर्व० ६।९७।१)। &amp;lsquo;त्वष्टारमिन्द्रो जनुषाऽभिभूय&amp;rsquo; (ऋ० ३।४८।५)। &amp;lsquo;अभिभूय विभूतिमार्तवीम्&amp;rsquo; (रघु० ८।३६)। अभिभूय=अतिशय्य। &amp;lsquo;अभीवर्तो अभिभवः सपत्नक्षयणो मणिः&amp;rsquo; (अथर्व० १।२९।४)। अभिभवोऽभिभावी। &amp;lsquo;निरभिभवसाराः परकथाः&amp;rsquo; (भर्तृ०)। अभिभवस्तिरस्कारः। अवमानोऽधिक्षेपः। &amp;lsquo;वैशाखशुक्लद्वादश्यां स्वप्ने योऽभिभवं तव। करिष्यति स ते भर्ता रजिपुत्रि भविष्यति&amp;rsquo; (वि० ३२।५।१४)॥ अभिभवो हठात् संभोगः।  मन्  मन् (मन ज्ञाने)। &amp;lsquo;अर्जुनं वासुदेवं च यौ तौ लोकोऽभिमन्यते&amp;rsquo; (भा० आदि० २२४।९)। वस्तुतो नरनारायणौ सन्तौ तावर्जुनवासुदेवौ जानाति। अभिभानोऽन्यथाग्रहणम् मिथ्याज्ञानम्। &amp;lsquo;अवीरामिव मामयं शरारुरभिमन्यते&amp;rsquo; (अथर्व० २०।१२६।९)। उक्तोऽर्थः। &amp;lsquo;वृद्धांश्च तात वैद्यांश्च ब्राह्मणांश्चाभिमन्यसे&amp;rsquo; (रा० २।१००।१३)। अभिमन्यसे बहु मन्यसे। &amp;lsquo;न पश्चात्तेऽभिमन्यन्ते सुधामपि सुरोपमाः&amp;rsquo; (रा० २।६१।१३)। अभिमन्यन्तेऽनुमन्यन्ते। &amp;lsquo;असौ ते मुख्यो यौवनोत्सिक्तो भार्यां स्नुषां दुहितरं वाऽभिमन्यते&amp;rsquo; (कौ० अ० ५।१।५१)। इयं मे गम्या स्यादितीच्छति। &amp;lsquo;न त्वेव ज्यायसीं वृत्तिमभिमन्येत कर्हिचित्&amp;rsquo; (मनु० १०।९५)। नाभिमन्येत न कामयेत। &amp;lsquo;यथा कथा च परपरिग्रहमभिमन्यते&amp;rsquo; (आप ध० १।१०।२८।१)। ममायमस्त्विति कामयते। &amp;lsquo;यो वाऽयं देवः पशनामीष्टे न वा हैनमभिमन्येत&amp;rsquo; (श० ब्रा० ३।६।२।२०)। उक्तोऽर्थः। &amp;lsquo;अप्रार्थनीयामिह यां सूतपुत्राभिमन्यसे&amp;rsquo; (भा० वि० १४।३४)। कामयस इत्यर्थः। &amp;lsquo;कच्चिन्म परदारान्वा राजपूत्रोऽभिमन्यते&amp;rsquo; (रा० २।७२।४५)। उक्तोऽर्थः। &amp;lsquo;न चेत्तदभिमन्येत तस्मै दद्यामहं पुनः&amp;rsquo; (भा० कर्ण० ३८।३)। अल्पमिति कृत्वा नेच्छेत्, नाभिनन्देत्। अभिमन्येत अवजानीतेति नीलकण्ठः। स च तात्पर्यार्थः। अवजानीयादिति तु पाणिनीयाः साधु पश्यन्ति। &amp;lsquo;माऽभिमंस्थाः&amp;rsquo; (श० ब्रा० ७।५।२।१७)। मा क्षणिष्ठाः, माऽभिद्रुह इत्यर्थः। &amp;lsquo;योऽस्मान्ब्रह्मणस्पतेऽदेवो अभिमन्यते&amp;rsquo; (अथर्व० ६।६।१)। अभिहन्तव्यान् जानातीत्यर्थः। अभिपूर्वो मन्यतिश्छन्दसि बहुलं हिंसायां वर्तते। &amp;lsquo;तत्रेमाः काश्चन दिश उदाह्रियन्ते—परिवृङ्ग्घि हरसा माऽभिमंस्थाः&amp;rsquo; (काण्व सं० १४।४; श० ब्रा० ७।५।२।१७)। मा त्वा क्रव्यादभिमंस्त। मम त्वमाहार इत्यभिमानं मा करोतु। &amp;lsquo;विश्वरूपं त्वाष्ट्रमभ्यमंस्त&amp;rsquo; (ऐ० ब्रा० ७।२८)। अहिंसीदित्यर्थः। &amp;lsquo;नास्य रुद्रः प्रजां पशूनभिमन्यते&amp;rsquo; (तै० ब्रा० १।५।६।७)। न हिनस्ति, हन्तुं नेच्छति। इति। &amp;lsquo;शत्रवो नाभिमन्यन्ते भक्षान् विषकृतानिव&amp;rsquo; (रा० २।८८।२५)। अभिभवितुं न स्मरन्ति (राजधानीम् ) इति गोविन्दराजः। &amp;lsquo;ये राष्ट्रमभिमन्यन्ते राज्ञो व्यसनमीयुषः&amp;rsquo; (भा० उ० १६६।६)। ये राष्ट्रमस्मदीयमिदमस्माभी रक्षणीयमित्यभिमानवन्त इति नीलकण्ठः। &amp;lsquo;अतिवादांस्तितिक्षेत नाभिमन्येत कञ्चन&amp;rsquo; (भा० शा० २७८।६)। कञ्चनोद्दिश्याभिमानं न कुर्यादित्याह। यो न कामयते किञ्चिन्न किञ्चिदभिमन्यते। अभिमानं न गच्छतीत्यर्थः। &amp;lsquo;यथा दाण्डक्यो नाम भोजः कामाद् ब्राह्मणकन्यामभिमन्यमानः&amp;rsquo; (कौ० अ० १।६।५)। इयं मे गम्या स्यादितीच्छन्। &amp;lsquo;नास्ति जीवितादन्यदभिमततरमिह जगति सर्वजन्तूनाम्&amp;rsquo; (काद०)। अभिमतमिष्टम्, संमतम्। &amp;lsquo;अभिमतफलशंसी चारु पुस्फोर बाहुः&amp;rsquo; (भट्टि० १।२७)। &amp;lsquo;इक्ष्वाकुवंशोऽभिमत प्रजानाम्&amp;rsquo; (उत्तर० १।४४)। &amp;lsquo;न किल भवतां स्थानं देव्या गृहेऽभिमतं ततः&amp;rsquo; (उत्तर० ३।३२)। अभिमतमनुमतम्। &amp;lsquo;माहात्म्याभिमतानामपि कपिलकणभुक् प्रभृतीनाम्&amp;rsquo; (ब्र० सू० शां० भा०)। अभिमतानां सत्कृतानाम्। &amp;lsquo;अभिमतेऽनुमते वा&amp;rsquo; (आश्व० गृ० ४।९।१२)। तदन्नमभिमन्यन्ते आत्मसात्कुर्वन्ति अस्मभ्यमेव देहीति। &amp;lsquo;न विक्रिया विश्वसुहृत्सखस्य साम्येन वीताभिमतेस्तवापि&amp;rsquo; (भा० पु० ५।१०।२५)। अभिमतिरभिमान आत्मसंभावना, आहोपुरुषिका, अहंयुता। &amp;lsquo;सदाभिमानैकधना हि मानिनः&amp;rsquo; (शिशु० १।६७)। अभिमान आत्मसंमानः, स्वस्मिन्गुरुत्वबुद्धिः। &amp;lsquo;मुनिरस्मि निरागसः कुतो मे भयमित्येष न भूतयेऽभिमानः&amp;rsquo; (कि० १३।७)। एषोऽभिमान एषा कल्पना। &amp;lsquo;ये चरन्त्यभिमानानि सृष्टार्थमनुषङ्गिणः&amp;rsquo; (भा० शां० १६८।२३)। अभिमानानि सर्वतः प्रमाणानि शास्त्रादीनि। &amp;lsquo;विश्वा मृधो अभिमातीर्जयेम&amp;rsquo; (अथर्व० १८।२।५९)। अभिमातीहिंसकाञ्शत्रून् इति सायणः। &amp;lsquo;इन्द्राभिमातिषाह्ये&amp;rsquo; (अथर्व० २०।१९।३)। अभिमातयः शत्रवः। &amp;lsquo;सपत्नहाग्ने अभिमातिजिद् भव&amp;rsquo; (अथर्व० २।६।३)। उक्तोऽर्थः। &amp;lsquo;स हि ष्मा विश्वचर्षणिरभिमाति सहो दधे&amp;rsquo; (ऋ० ५।२३।४)। अभिमाति हिंसकं घातुकम्। &amp;lsquo;…ऽभिमातिं कयस्य चित्। तिग्मं न क्षोदः प्रतिघ्नन्ति भूर्णयः&amp;rsquo; (ऋ० ८।२५।१५)। अभिमातिः कपटप्रबन्ध इति संस्कृतशार्मण्यकोषः। &amp;lsquo;अभिमानं च मानं च त्यक्त्वा&amp;rsquo; (रा० २।५८।१६)। साधारण्याभिमानात्। साधारण्यं मत्वा, समुत्प्रेक्ष्य। &amp;lsquo;न सा स्त्री त्वभिमन्तव्या यस्यां भर्ता न तुष्यति&amp;rsquo; (पञ्चत० ३।१५४)। नाभिमन्तव्या न मन्तव्या, न गणयितव्या, पत्नीति बुद्ध्या न द्रष्टव्या। &amp;lsquo;धन्यं यशस्यमायुष्यमिदमाख्यानमुत्तमम्। बुभूषताऽभिमन्तव्यम्…&amp;rsquo; (भा० अनु० २।९५)॥ अभिमन्तव्यम् एष्टव्यम्। &amp;lsquo;अनभिमानुको हैष देवः प्रजा भवति&amp;rsquo; (आश्व० गृ० ४।१०।२८)। अभिमानुक आघातुकः। प्रजा इति द्वितीयाबहुवचनम्।  मन्त्र्  मन्त्र् (मत्रि गुप्तपरिभाषणे)। &amp;lsquo;गायत्र्या चाभिमन्त्रयेत्&amp;rsquo; (याज्ञ० ३।३२५)। गायत्र्युच्चारणेन संस्कुर्यादित्यर्थः। उपाकृतः पशुरसौ योऽभिमन्त्र्य क्रतौ हतः (इत्यमरः)। &amp;lsquo;वामदेवाभिमन्त्रितोऽश्वः&amp;rsquo; (उत्तर० २)। वामदेव्यमन्त्रैः संस्कृतः। &amp;lsquo;प्रणयन्तु भवन्तो मां यथेष्टमभिमन्त्रिताः&amp;rsquo; (भा० सभा० ३५।३)। अभिमन्त्रिताः प्रार्थिताः।  मा  मा (मा माने, माङ् माने)। &amp;lsquo;यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्&amp;rsquo; (काठक० ३४।१४)। अभिमा विस्तारमानम्। &amp;lsquo;यज्ञस्य त्वा प्रमयाऽभिमया परिमयोन्मया परिगृह्णामि&amp;rsquo; (आप० श्रौ० ४।५।४, ९।१३।६)। उक्तोऽर्थः।  मिह्  मिह् (मिह सेचने)। &amp;lsquo;देवी देवयजनी सा दीक्षितेन नाभिमिह्या&amp;rsquo; (=नाभिमेह्या) (श० ब्रा० ३।२।२।२०)। तस्या उपरि दीक्षितो न मेहेत् न मूत्रयेत्।  मृ  मृ (मृङ् प्राणत्यागे)। &amp;lsquo;गुरुणाभिमृता अन्यतो वाऽपक्षीयमाणाः&amp;rsquo; (आश्व० गृ० ४।७।१)। येषु जीवत्सु गुरुर्म्रियते ते गुरुणाभिमृताः। द्वौ चराभिमरौ स्पशौ (इत्यमरः)। अभिम्रियत इत्यभिमरः। प्राणनिरपेक्षस्तीक्ष्णाख्यः, यो द्रव्यहेतो र्व्यालं वा हस्तिनं वा योधयतीति स्वामी।  मृद्  मृद् (मृद क्षोदे)। &amp;lsquo;कृतोऽभिमर्दः कुरुभिः प्रसह्य&amp;rsquo; (द्रौप० ६।८) (अभिमर्दः कदनं विशसनम्। &amp;lsquo;कथं शक्ष्यामहे ब्रह्मन् दानवैरभिमर्दनम्&amp;rsquo; (भा० शां० २०९।१२)। अभिमर्दनम् अभ्यामर्दः, युद्धम्, आयोधनम्।  मृश्  मृश् (मृश आमर्शने, आमर्शनं स्पर्शः)। &amp;lsquo;तया त्वाभि मृशामसि&amp;rsquo; (अथर्व० ३।२५।६)। अभिमृशामसि अभिमृशामः, अभितः स्पृशामः। &amp;lsquo;अथास्या उदरमभिमृशति&amp;rsquo; (शां० गृ० १।२२।१४)। उक्तोऽर्थः। &amp;lsquo;नश्येदभिमृशन्सद्यो मृगः कूटमिव स्पृशन्&amp;rsquo; (भा० शां० ६८।५२)। अभिमृशन् स्पृशन्। राजस्वमिति शेषः। कूटं मारणयन्त्रम्। &amp;lsquo;सोऽमृष्यमाणो वचसाऽभिमृष्टः&amp;rsquo; (भा० वि० ६६।१)। अभिमृष्टस्तुन्नः। अत्र मृशस्तोदनमर्थो यथा मर्मस्पृग् इत्यत्र स्पृशः। अभिरर्थं विशिनष्टि। &amp;lsquo;उष्णांशुकराभिमर्शात्&amp;rsquo; (शिशु० ४।१६)। अभिमर्शः स्पर्शः। &amp;lsquo;कृताभिमर्शामनुमन्यमानः&amp;rsquo; (शा० ५।२०)। अभिमर्शो दूषणम्। &amp;lsquo;परदाराभिमर्शेषु प्रवृत्तान्&amp;rsquo; (मनु० ८।३५२)। &amp;lsquo;पराभिमर्शो न तवास्ति पितुर्गृहे। कः करं प्रसारयेत्पन्नगरत्नसूचये&amp;rsquo; (कु० ५।४३)॥ उक्तोर्थः। &amp;lsquo;कन्याप्रदानं प्रति समुत्पन्नोऽभिमर्शः&amp;rsquo; (प्रतिज्ञा० २)। अभिमर्शो विमर्शः। अभिरस्थाने। &amp;lsquo;निवर्तय मनः पापात्परदाराभिमर्शनात्।&amp;rsquo; (भा० उ० १२।४)। अभिमर्शनं दूषणं धर्षणम्। &amp;lsquo;निवर्तय मतिं नीचां परदाराभिमर्शनात्।&amp;rsquo; (रा० ३।५०।७)। &amp;lsquo;दूषितं धर्मशास्त्रज्ञैः परदाराभिमर्शनम्&amp;rsquo; (भा० अनु० १९।८९)। उक्तोऽर्थः। &amp;lsquo;दक्षिणानामदानं च ब्राह्मणस्वाभिमर्शनम्&amp;rsquo; (भा० शां० ३४।१३)। अभिमर्शनमामर्शनमाच्छेदनम्। अपहारः। &amp;lsquo;अत्रैव कीर्त्यते सद्भिर्ब्राह्मणस्वाभिमर्शने&amp;rsquo; (भा० अनु० ७०।१)। उक्तोऽर्थः। &amp;lsquo;परदाराभिहर्तारः परदाराभिमर्शिनः&amp;rsquo; (भा० अनु० २३।६१)। अभिमर्शका दूषकाः, जाराः।  मृष्  मृष् (मृष तितिक्षायाम्)। &amp;lsquo;सर्वतः समुपेतस्य तव (दशग्रीवस्य) तेनाभिमर्षणम्&amp;rsquo; (रा० ६।१११।८)। अभिमर्षणं प्रसहनं पराभवः।  मे  मे (मेङ् प्रणिदाने)। &amp;lsquo;स हि ष्मा विचर्षणिरभिमाति सहो दधे&amp;rsquo; (ऋ० ५।२३।४)। अभिमाति हिंसकं धातुकं जिह्मम्। अपरेऽभिमातीति मन्यतेरभिपूर्वस्य रूपं पश्यन्ति। तन्नोऽभिमतम्।  मेथ्  मेथ् (मेथृ मेधृ संगमे)। &amp;lsquo;तयोः शयानयोः। यजमानोऽभिमेथति&amp;rsquo; (श० ब्रा० १३।५।२)। अभिमेथति=आह्वयति।  यज्  यज् (यज देवपूजासङ्गतिदानेषु)। &amp;lsquo;देवता अभियजेत्&amp;rsquo; (गो० गृ० ४।७।१६)। हविर्भिः पूजयेदित्याह। &amp;lsquo;आमावास्येन हविषा पूर्वपक्षमभियजते&amp;rsquo; (पञ्चरा० ३।७।१२) उक्तोऽर्थः। &amp;lsquo;पक्षान्ता उपवस्तव्याः, पक्षादयोऽभियष्टव्याः&amp;rsquo; (गो० गृ० १।५।५-६)।  या  या (या प्रापणे, प्रापणमिह गतिः)। &amp;lsquo;शैनेयस्त्वरितो राजन्कृतवर्म्माणमभ्ययात्&amp;rsquo; (भा० द्रोण० ११५।३)। अभ्ययात् अभिमुखमयात्, तं प्रार्थयतेत्यर्थः। &amp;lsquo;अभिययुः सरसो मधुसंभृतां कमलिनीम्&amp;rsquo; ( )। &amp;lsquo;अभिययौ स हिमाचलमुच्छ्रितम्&amp;rsquo; (कि० ५।१)। अभिलक्ष्य जगामेत्यर्थः। &amp;lsquo;अभियास्यति मां कोपात्सम्बन्धी सुमहाबलः&amp;rsquo; (भा० उ० १९०।१४)। माम्प्रत्यभियानं करिष्यति, मां प्रार्थयिष्यते। &amp;lsquo;ऽभि स्पृधो यासिषद् वज्रबाहुः&amp;rsquo; (ऋ० १।१७४।५)। उक्तोऽर्थः। &amp;lsquo;अन्यत्र राज्ञामभियातु मन्युः&amp;rsquo; (अथर्व० ६।४०।२)। यात्वित्येवार्थः। &amp;lsquo;तत्रैनं नागराः सर्वे सत्कारेणाभ्ययुस्तदा।&amp;rsquo; सभाजयितुं पुरत प्रासरन्नित्याह। &amp;lsquo;निर्यान्तो वाऽभियान्तो वा नरमुख्या यथा पुरा&amp;rsquo; (रा० २।७१।२४)। अभियान्तः प्रविशन्तः। &amp;lsquo;कुबेरादभियास्यमानात्&amp;rsquo; (रघु० ५।३०)। अभियातुमिष्यमाणात्, प्रार्थयिष्यमाणात्, अभिषेणयिष्यमाणात्। &amp;lsquo;अभियाता प्रहर्ता च&amp;rsquo; (रा० २।१।२९)। अभियाताऽभिमुखं याता। दुर्गप्रदेशावलम्बनेन यो न युध्यते तल्लक्षणः। प्रहर्ता नासीरे स्थित्वा प्रथमं प्रहरतीत्येवंविध इति टीकाकृद्रामः।  याच्  याच् (टुयाचृ याच्ञायाम् )। &amp;lsquo;शिरसा त्वभियाचेऽहं कुरुष्व करुणां मयि&amp;rsquo; (रा० २।१०६।२९)। याच इत्येवार्थः। नार्थोऽभिना। &amp;lsquo;सगरं चाभ्ययाचन्त सर्वे प्राञ्जलयः स्थिताः&amp;rsquo; (भा० वन० १०७।४१)। उक्तोऽर्थः। अभ्यभाषन्तेति पाठान्तरम्।  यु  यु (यु मिश्रणामिश्रणयोः। &amp;lsquo;स्त्रीयोनिरभियुत एनां गर्भः&amp;rsquo; (नि० २।१९)। अभियुत आमिश्रीभूत इति दुर्गः।  युज्  युज् (युजिर् योगे, युज समाधौ)। &amp;lsquo;यां गतिमभियुङ्क्ते तां गतिं गत्वाऽन्ततो विमुञ्चते&amp;rsquo; (शा० ब्रा० १।८।३।२७)। अभियुङ्क्ते रथं तुरङ्गेण युनक्ति। &amp;lsquo;सञ्जयाचक्ष्व येनास्मान् पाण्डवा अभ्ययुञ्जत&amp;rsquo; (भा० उ० ५०।९)। अभ्ययुञ्जत आक्रामन्, आस्कन्दन्। &amp;lsquo;अस्मानालक्ष्य सन्नद्धा अभूवन्निति वा।&amp;rsquo; (रघौ ४।८०) इत्यत्र नहि शूराः परेण पराजितपूर्वमभियुज्यन्त इति मल्लिः। श्यन्विकरणस्य युजेः प्रयोगोऽस्थाने। &amp;lsquo;शृणु यैर्हि महाराज पाण्डवा अभ्ययुञ्जत&amp;rsquo; (भा० उ० ५०।१६)। उक्तोऽर्थः। &amp;lsquo;यश्च त्वाऽभियुञ्जीत युद्धाय&amp;rsquo; (रा० ७।६१।९)। अभियुञ्जीत आह्वयेत। युद्धं मे देहीत्यामन्त्रयेत। &amp;lsquo;कुपितोऽर्थपतिर्व्यवहर्तुमर्थगौरवादभियोक्ष्यते&amp;rsquo; (दशकु०)। अभियोक्ष्यते=उद्योक्ष्यते। &amp;lsquo;आधिव्याधिदुःखेन कदाचिन्नाभियुज्यते।&amp;rsquo; नाभियुज्यते न युज्यते नोपसृज्यते। &amp;lsquo;न तत्र विद्यते किंचिद् यत्परैरभियुज्यते&amp;rsquo; (मनु० ८।१८३)। इदं मे निक्षिप्तं मे दीयतामिति निक्षेप्त्रा व्यवहारेण काम्येत। &amp;lsquo;हंस प्रयच्छ मे कान्तां गतिरस्यास्त्वया हृता। विभावितैकदेशेन देयं यदभियुज्यते&amp;rsquo; (विक्रम० ४।१७)॥ उक्तोऽर्थः। &amp;lsquo;तद्यदि न सहसे ततः स्वयमभियुज्यस्व। एते स्वकर्मण्यभियुज्यामहे&amp;rsquo; (मुद्रा० ३)। इहोभयत्राभियोगो व्यापारः। अभियुज्यस्व व्याप्रियस्व यतस्व घटस्व। &amp;lsquo;वायुर्यत्राभियुञ्जते&amp;rsquo; (=युङ्क्ते) (श्वेताश्व० २।६)। शब्दमभिव्यक्तं करोतीति विवृतिः। सुश्रुते १।९४।१६ इत्यत्राभियुजि भिषक्कर्मण्युपचारेऽपि प्रयुक्तो दृश्यते। &amp;lsquo;तेषां नित्याभियुक्तानां योगक्षेमं वहाम्यहम्&amp;rsquo; (गीता० ९।२२)। ध्यानयोगपराणाम् इत्यर्थः। &amp;lsquo;स्वस्वकर्मण्यधिकतरमभियुक्तः परिजनः&amp;rsquo; (मुद्रा० १)। अभियुक्तोऽवहितो व्यापृतः। &amp;lsquo;वसिष्ठः किल राक्षसस्त्वमित्यभियुक्तः&amp;rsquo; (नि० ७।३।४ इत्यत्र दुर्ग:)। अभियुक्तोऽभ्याख्यातो दुरुक्तः। यदा तु गमनमभियुक्तस्तदेवापलपति न तदात्यन्तापह्नव इति लङेव भवति इत्यत्यन्तापह्नवे लिड्वक्तव्य इत्यत्र दीक्षितः प्रौढमनोरमायाम्। तत्राभियुक्तः पृष्टः। &amp;lsquo;तत्र हि बहूनर्थानभियुक्तः पुत्रादिर्न जानामीति प्रतिवदन् निह्नववादी न भवति&amp;rsquo; (याज्ञ० २।२० मिताक्षरायाम्)। &amp;lsquo;आगमस्तु कृतो येन सोऽभियुक्तस्तमुद्धरेत्&amp;rsquo; (याज्ञ० २।२८)। &amp;lsquo;अस्मिन्नर्थेऽनेनाहमभियुक्तः&amp;rsquo; (याज्ञ० २।७ मिताक्षरायाम्)। &amp;lsquo;अथ स एनमभियुक्तः प्रतिब्रूयात्&amp;rsquo; (मी० सू० ३।२।१-२, श० भा०)। अभियुक्तः पृष्टः। &amp;lsquo;प्रतिगृह्य तदाख्येयमभियुक्तेन धर्मतः&amp;rsquo; (याज्ञ० ३।४३)। उक्तोऽर्थः। &amp;lsquo;इदं विश्वं पाल्यं विधिवदभियुक्तेन मनसा&amp;rsquo; (उत्तर० ३।३०)। अभियुक्तेन=अवहितेन=प्रसितेन=एकायनगतेन। &amp;lsquo;कोष्ठागारेऽभियुक्त: स्यात्&amp;rsquo; (का० नी० सा० ५।७७)। अभियुक्तः कृतावेक्षः प्रतिजागरितः। &amp;lsquo;भवतु, भूयोऽभियुक्तः स्वरव्यक्तिमुपलप्स्ये&amp;rsquo; (मुद्रा० १)। अभियुक्तो दत्तावधानः। &amp;lsquo;यत्त्वभियुक्ताः शब्दार्थेषु शिष्टा इति तत्रोच्यते&amp;ndash;अभियुक्ततराः पक्षिणां पोषणे बन्धने च म्लेच्छाः&amp;rsquo; (मी० सू० १।३।५।१० शा० भा०)। अभियुक्ता निपुणाः। &amp;lsquo;कुहकादिषु प्रयोगेष्वभियुक्तानाम्&amp;rsquo; (कथा० ३२।१२५)। उक्तोऽर्थः। &amp;lsquo;यत्नेनानुमितोप्यर्थः कुशलैरनुमातृभिः। अभियुक्ततरैरन्यैरन्यथैवोपपाद्यते&amp;rsquo; (वा० प० १।३४)॥ अभियुक्ता विपश्चितः, विशेषज्ञाः, लब्धवर्णाः। &amp;lsquo;न हि शक्यते दैवमन्यथा कर्तुमभियुक्तेनापि&amp;rsquo; (काद०)। &amp;lsquo;अन्येऽभियुक्ता अपि नैवेदमन्यथा मन्यन्ते&amp;rsquo; (वेणी० २)। &amp;lsquo;सूक्तमिदमभियुक्तैः प्रकृतिर्दुस्त्यजेति&amp;rsquo; (वेणी० २)। &amp;lsquo;अभियुक्तं बलवता दुर्बलं हीनसाधनम्&amp;rsquo; (भा० उ० ३३।१३)। अभियुक्तमाक्रान्तमास्कन्नम्। &amp;lsquo;न जाने बलवता महामोहेनाभियुक्तस्य वत्सविवेकस्य कीदृशो वृत्तान्तः&amp;rsquo; (प्र० च० ५)। उक्तोऽर्थः। &amp;lsquo;देवि केनाभियुक्तासि केन वासि विमानिता&amp;rsquo; (रा० २।१०।२८)। अभियुक्ता धर्षिता कृतपराभवा। &amp;lsquo;अभियुक्तस्तु को राजा दातुमिच्छेद्धि मेदिनीम्&amp;rsquo; (भा० शल्य० ३१।६१)। अभियुक्तः प्रार्थित इत्यर्थो भाति। अभियुक्तः परिचिते परिक्षिप्तेऽरिसेनया। व्यवहारप्रवृत्तानां तथैवोत्तरवादिनि॥ इति कोषः। &amp;lsquo;वृषलमभियोक्तुमुद्यतः&amp;rsquo; (मुद्रा० १)। अभियोक्तुम् अभियातुमास्कन्तुम्। &amp;lsquo;एतस्य सिंहीमिव राज्यलक्ष्मीमङ्कस्थितां कः क्षमतेऽभियोक्तुम्&amp;rsquo; (विक्रमाङ्क०)। उक्तोऽर्थः। &amp;lsquo;त्वय्युत्कृष्टबलेऽभियोक्तरि नृपे&amp;rsquo; (मुद्रा० ४।१५)। अभियोक्ताऽऽस्कन्ताऽऽक्रमिताऽभियाता। &amp;lsquo;पर्यायैर्हन्यमानानामभियोक्ता न विद्यते&amp;rsquo; (भा० शां० २२६।१३)। &amp;lsquo;अभियोक्तादिशेद् देश्यं करणं वान्यदुद्दिशेत्&amp;rsquo; (मनु० ८।५२)। अभियोक्ता=अर्थी। &amp;lsquo;सन्तः परहितेषु स्वयं कृताभियोगाः&amp;rsquo; (भर्तृ० २।६५)। कृताभियोगा दत्तावधानाः। &amp;lsquo;नयाभियोगं मनसः प्रसादं समापयस्वात्मगुणेन कामम्&amp;rsquo; (रा० ४।२९।२५)। अभियोगस्तात्पर्यमासक्तिः। &amp;lsquo;अनेकार्थाभियोगेपि यावत्संसाधयेद् धनी&amp;rsquo; (याज्ञ० २।२० मिताक्षरायां कात्यायनवचनम्)। यदानेकेऽर्था ममैत इति प्रार्थ्यन्ते। &amp;lsquo;अनभियोगश्चार्थेष्वागन्तूनाम्&amp;rsquo; (कौ० अ० २।१६।१३)। अनभियोगोऽव्यवहारः। &amp;lsquo;यत्नेनानुमितो योर्थः कुशलैरनुमातृभिः। अभियोगशतेनापि स नान्यथोपपाद्यते&amp;rsquo; (न्या० म०)॥ अभियोगो यत्नः। &amp;lsquo;अभियोगः शब्दादेरशिष्टानामभियोगश्चेतरेषाम्&amp;rsquo; (मी० शा० भा०)। अभियोगः परिचयः। &amp;lsquo;अभियोगमनिस्तीर्य नैनं प्रत्यभियोजयेत्&amp;rsquo; (याज्ञ० २।९)। &amp;lsquo;कुसुमपुराभियोगं प्रत्यनुदासीनो राक्षसः&amp;rsquo; (मुद्रा० २)। अभियोगोऽवस्कन्दः। अभियोजनं नाम युक्ते पुनर्योजनमिति श० ब्रा० ९।४।२।११ इत्यत्र सायणः। &amp;lsquo;विश्वा अग्ने अभियुजो विहत्य&amp;rsquo; (अथर्व० ७।७७।९)। अभियुजोऽभियोक्त्रीः सेनाः। &amp;lsquo;विश्वा अग्नेऽभियुजो विहत्य&amp;rsquo; (तै० ब्रा० २।४।१।१)। अभियुजोऽभियोगान् आस्कन्दानिति सायणः। &amp;lsquo;कृतपरिचयां दर्शितेङ्गिताकारां कन्यामामिषोपायतोऽभियुञ्जीत&amp;rsquo; (का० सू० ५।२।१९)। अभियुञ्जीत आत्मना योजयेत्।  रक्ष्  रक्ष् (रक्ष पालने)। &amp;lsquo;तमर्यमाऽभि रक्षत्यृजूयन्तमनु व्रतम्&amp;rsquo; (ऋ० १।१३६।५)। अभिरक्षति=अभितः पाति। &amp;lsquo;यमादित्या अभि द्रुहो रक्षथ&amp;rsquo; (ऋ० ८।४७।१)। &amp;lsquo;यः कृत्स्नामटवीमेतां पर्यन्तस्थोऽभिरक्षति&amp;rsquo; (कथा० २९।१३५)। &amp;lsquo;आविश्येमां धरणीं येऽभ्यरक्षन् पुरातनीं तस्य देवस्य सृष्टिम्&amp;rsquo; (भा० अनु० १८।७८)। उक्तचर एवार्थः।  रञ्ज्  रञ्ज् (रञ्ज रागे)। &amp;lsquo;न कथाभिरभिरज्यन्ते।&amp;rsquo; कथासु नाभिरमन्ते इत्यर्थः। &amp;lsquo;(गीतम्) संरक्तमभिरक्तं च परया स्वरसम्पदा&amp;rsquo; (रा गोरे० १।३।६१)। अभिरक्तं प्राप्तसंमदम्।  रम्  रम् (रमु क्रीडायाम्)। &amp;lsquo;न गन्धहरिणो दमनककेदारिकायामभिरमति&amp;rsquo; (विद्ध० ३)। अभिरमते=रतिं लभते, नन्दति। दमनको वृक्षविशेषः। &amp;lsquo;विद्यासु विद्वानिव सोऽभिरेमे&amp;rsquo; (भट्टि० १।९)। आश्चर्यं परिपीडितोऽभिरमते पश्चातकस्तृष्णया। उदितोऽर्थः। &amp;lsquo;दृष्टिरिहाभिरमते हृदयं च&amp;rsquo; (मृच्छ० ४)। &amp;lsquo;आचान्तांश्चानुजानीयादभि भो रम्यतामिति&amp;rsquo; (मनु० ३।२५१)। अभिरम्यताम्=विश्रभ्यताम्। &amp;lsquo;यत्राभिरंस्यमाना भवन्ति&amp;rsquo; (आश्व० गृ० ४।६।१६)। विश्रमितुकामा भवन्ति। &amp;lsquo;अभिरम्यतामिति वदेद् ब्रूयुस्तेऽभिरता स्म ह&amp;rsquo; (याज्ञ० १।१५२)। अभिरतास्तुष्टाः, तृप्ताः। &amp;lsquo;माऽकल्पां नारीमभिरमयेत्&amp;rsquo; (गौ० ध० १।८।२९)। नानया मिथुनी भवेदित्यर्थः। अकल्पा रोगादिनाऽस्वस्था। &amp;lsquo;मनोभिरामाः शृण्वन्तौ…षड्जसंवादिनीः केकाः&amp;rsquo; (रघु० १।३९)। मनोऽभिरामा मनोहरा मनोरञ्जिकाः, मनोज्ञाः। &amp;lsquo;अनपेतकालमभिरामकथाः&amp;rsquo; (कि० ६।३०)। अनन्तरोदीरित एवार्थः। &amp;lsquo;राम इत्यभिरामेण वपुषा तस्य चोदितः&amp;rsquo; (रघु० १०।६७)। अभिराममभिरूपं रम्यम्। &amp;lsquo;रामाभिराम…चित्तदोषः&amp;rsquo; (रा० ५।११।८)। अभिरामो हृदयहारी।  राध्  राध् (राध साध संसिद्धौ)। &amp;lsquo;अभिराद्धदेवतावितीर्णवीर्यातिशयान्&amp;rsquo; (शिशु० १।७१)। अभिराद्धा आराद्धाः।  रु  रु (रु शब्दे)। &amp;lsquo;वृषेव यूथे सहसा विदानो गव्यन्नभि रुव संधनाजित्&amp;rsquo; (अथर्व० ५।२०।३)। अभिरुव=अभितो नर्द। &amp;lsquo;शिवैषोद्यन्तमादित्यमभिरौति&amp;rsquo; (भा० पु० १।१४।१२)। अभिलक्ष्य वाश्यते क्रोशति। &amp;lsquo;हंसकारण्डवोद्गीताः सारसाभिरुतास्तथा&amp;rsquo; (भा० वन० ३८।२०)। सारसरुतेन प्रतिशब्दिताः, सारसरवेणाभिव्याप्ताः।  रुच्  रुच् (रुच दीप्तावभिप्रीतौ च)। &amp;lsquo;धर्मोऽभिरोचते यस्माद् धर्मराजस्ततः स्मृतः&amp;rsquo; (मार्क० पु०)। अभिरोचते राजते दीप्यते शोभते। अभिर्विशेषको न। &amp;lsquo;यदभिरोचते भवते&amp;rsquo; (विक्रम० २)। यथाऽत्र भवतोऽभिरुचिः। यथा ते वशः। यथा ते छन्दः।  लक्ष्  लक्ष् (दर्शने)। &amp;lsquo;पार्षतश्च महायुद्धे विमुखोऽद्याभिलक्ष्यते&amp;rsquo; (भा० कर्ण० २६।९)। अभिलक्ष्यते लक्ष्यते दृश्यते प्रतिभाति। &amp;lsquo;मुमोच परमेष्वासः षट् शरानभिलक्षितान्&amp;rsquo; (रा० ३।२८।२६)। अभिलक्षितान् कृताङ्कान्, लक्ष्मोपेतान्। &amp;lsquo;दक्षिणां प्रेषयामास वानरानभिलक्षितान्&amp;rsquo; (रा० ४।४१।१)। वृतान् गुणमाहात्म्येन निर्धारितान्।  लप्  लप् (लप व्यक्तायां वाचि)। &amp;lsquo;न च स्मार्तमतद्धर्माभिलापाद्&amp;rsquo; (ब्र० सू० १।२।१९)। अभिलापो व्यपदेशो निर्देशः कथनं कीर्तनम्। &amp;lsquo;अभिलापिनी प्रतीतिः कल्पना&amp;rsquo; (तत्त्वसं० १२१३)। अभिलापो वाचकः शब्दः।  लिख्  लिख् (लिख अक्षरविन्यासे)। &amp;lsquo;धात्राभिलिखितान्याहुः सर्वभूतानि कर्मणा&amp;rsquo; (भा० स्त्री० ७।१२)। अभिलिखितानि सर्वतो न्यस्तानि। तत्तल्लक्षणैः पृथगवस्थापितानि।  ली  ली (लीङ् श्लेषणे)। &amp;lsquo;भीष्ममेवाभ्यलीयन्त सह सर्वैस्तवात्मजाः&amp;rsquo; (भा० भीष्म० ७१।१०)। समाश्लिष्यन्न् इत्यर्थः। &amp;lsquo;कपिलाशवमभ्यलीयत&amp;rsquo; (दशकु०)। शवेऽन्तरलीयतेत्यर्थः। &amp;lsquo;पश्चादुच्चैर्भुजतरुवनं मण्डलेनाभिलीनः&amp;rsquo; (मेघ० ३७)। अभिलीनः समाश्रितः। &amp;lsquo;विहङ्गमाभिलीनाश्च लताः&amp;rsquo; (हरि० २०१२)। शकुन्ताक्रान्ताः। &amp;lsquo;भ्रमराभिलीनयोः सुजातयोः पङ्कजकोषयोः श्रियम्&amp;rsquo; (रघु० ३।८)। अभिलीनौ समाश्लिष्टौ।  वच्  वच् (ब्रू-वच व्यक्तायां वाचि)। &amp;lsquo;आचार्यो नाभिवक्तव्यः पुरुषेण विजानता&amp;rsquo; (भा० वि० ५१।२)। अपवक्तव्य इत्यर्थः।  वद्  वद् (वद व्यक्तायां वाचि, वद सन्देशवचने)। &amp;lsquo;समूलो वा एष परिशुष्यति योऽनृतमभिवदति&amp;rsquo; (प्रश्नोप० ६।१)। अभिवदति परस्याभिमुखे वदति, प्रत्युत्तरं वदतीत्यर्थः। &amp;lsquo;तं ह्यभ्युवाद&amp;rsquo; (छां० उ० ४।२।१)। अभिसम्बोध्योवाच। &amp;lsquo;परस्त्रियं योऽभिवदेत्तीर्थेऽरण्ये वनेपि वा&amp;rsquo; (मनु० ८।३५६)। अभिवदेत्=अभिलपेत्=आलपेत्=आभाषेत। &amp;lsquo;कामेन ताताभिवदाम्यहं त्वाम्&amp;rsquo; (भा० वि० ७।१०)। आभिमुख्येन वदामि। &amp;lsquo;एतद्वा अश्वस्य प्रियं नामधेयम् (यद्ययुरिति) प्रियेणैवैनं नामधेयेनाभिवदति&amp;rsquo; (तै० ब्रा० ३।८।९।२)। अभिवदति अभिमुखीकृत्य वदति। &amp;lsquo;ते वा इमे इतरे छन्दसी गायत्रीमभ्यवदेताम्&amp;rsquo; (ऐ० ब्रा० ३।२८)। अभ्यवदेताम्=सप्रश्रयं समबोधयेताम्। &amp;lsquo;पूर्वो राज्ञोऽभिवदति&amp;rsquo; (श० ब्रा० ३।३।४।१४)। उक्तोर्थः। &amp;lsquo;जारं चौर इत्यभिवदन् दाप्यः पञ्चशतं दमम्&amp;rsquo; (याज्ञ० २।३०१)। अभिवदन् व्यपदिशन् अपदिशन् निर्दिशन्। &amp;lsquo;यत्कर्म क्रियमाणमृगभिवदति&amp;rsquo; (ऐ० ब्रा० १।४)। अभिवदति कीर्तयति परामृशति। &amp;lsquo;एतद्वै तदक्षरं गार्गि ब्राह्मणा अभिवदन्ति&amp;rsquo; (श० ब्रा० १४।६।८।८)। व्याहरन्ति, उदाहरन्ति आचक्षते। अभिवदति गुरुं देवदत्तः। नमस्करोतीत्यर्थः। उपसर्गो विशेषकः। अभिवादयते गुरुं देवदत्तं देवदत्तेन वा। नमस्कारयतीत्यर्थः। &amp;lsquo;तात प्राचेतसान्तेवासी लवोऽभिवादयते&amp;rsquo; (उत्तर० ६)। वद सन्देशवचने। अभिपूर्वकत्वान्नमस्कारार्थता। अभिवादये देवदत्तोऽहं भोः। &amp;lsquo;सम्बन्धिशब्दाश्च सर्वे सापेक्षा विना पदान्तरेण न पूर्णमर्थमभिवदन्ति&amp;rsquo; (शा० भा०)। अभिवदन्ति वदन्ति। &amp;lsquo;शिवेनाभिवदामि त्वां गच्छ युध्यस्व शत्रुभिः&amp;rsquo; (भा० द्रोण० ४।११)। शिवेनाभिवदामि साशीर्वचनं वच्मि। &amp;lsquo;नानर्णसमवाये तु नैकं द्वौ युगपदभिवदेयाताम्&amp;rsquo; (कौ० अ० ३।११।१९)। अभिवदेयाताम् अभियुञ्जीयाताम्। &amp;lsquo;अभिवाद्य नमस्यन्तं शूरं ससुहृदं सुतम्&amp;rsquo; (रा० २।४४।२९)। अभिवाद्य चरणौ स्पृष्ट्वा। अपर आह—प्रवरोच्चारणमभिवादनम्, तत्पूर्वकम्। &amp;lsquo;नन्वशक्तमिदं सूत्रमिमावर्थावभिवदितुम्&amp;rsquo; (ब्र० सू० १।१।२ शां० भा०)। अभिवदितुमभिधातुम्। &amp;lsquo;को नु मार्हेन्नाम्नैवाभिवदितुम्&amp;rsquo; (जै० ब्रा० २।५३)। अभिवदितुमभिधातुम् अभिसम्बोधयितुम्। &amp;lsquo;न खलु भवान् अस्मत्संकल्पानभिवादकैः&amp;rsquo; (कि०)। अभिवादकोऽनुकूलं वदिता। &amp;lsquo;तदभिवादिन्येषर्ग्भवति&amp;rsquo; (नि०)।  वन्  वन् (वन षण संभक्तौ)। उदा वर्धन्तामभिषाता अर्णाः (ऋ० ५।४१।१४)। अभिषाताः संभक्ताः (मरुद्भिः)।  वप्  वप् (डुवप् बीजसन्ताने, बीजसन्तानं क्षेत्रे विकिरणं गर्भाधानं च, अयं छेदनेऽपि)। &amp;lsquo;स्वप्नेनाभ्युप्या चुमुरिं धुनिं च&amp;rsquo; (ऋ० २।१५।९)। अभ्युप्य=अवकीर्य=आकीर्य। &amp;lsquo;अभि स्वपूभिर्मिथो वपन्त&amp;rsquo; (ऋ० ७।५६।३)।  वश्  वश् (वश कान्तौ कान्तिरिच्छा)। &amp;lsquo;वृषेव बध्रीँ रभि वष्ट्योजसा&amp;rsquo; (ऋ० २।२५।३)। अभिवष्टि ईष्टे प्रभवति। &amp;lsquo;स दूतो विश्वेदभिवष्टि सद्मा&amp;rsquo; (ऋ० ४।१।८)। अभिवष्टि=अभीच्छति प्राप्तुम्।  वस्  वस् (वस आच्छादने)। &amp;lsquo;भस्मनाभि वासयति&amp;rsquo; (तै० सं० २।६।३।४)। अभित आच्छादयतीत्यर्थः।  वह्  वह् (वह प्रापणे)। &amp;lsquo;ततोऽभ्यवहदव्यग्रो वैराटिः सव्यसाचिनम्। यत्रातिष्ठत् कृपो राजन्योत्स्यमानो धनञ्जयम्&amp;rsquo; (भा० वि० ५५।६०)॥ अभ्यवहत् (कृपसमीपं) प्रापयत्।  वा  वा (वा गतिगन्धनयोः)। &amp;lsquo;मयोभूर्वातो अभि वातूस्राः&amp;rsquo; (ऋ० १०।१६९।१)। अभिवातु आभिमुख्येन वातु। &amp;lsquo;शन्न इषिरो अभि वातु वातः&amp;rsquo; (ऋ० ७।३५।४)। &amp;lsquo;सुखो वातोऽभिवाति माम्&amp;rsquo; (भा० वि० ६८।७४)। उक्तोऽर्थः।  वाश्  वाश् (वाशृ शब्दे)। &amp;lsquo;अभि त्वा नक्तीरुषसो ववाशिरेऽग्ने वत्सं न स्वसरेषु धेनवः&amp;rsquo; (ऋ० २।२।२)। अभिववाशिरे आभिमुख्येन वाश्यन्ते शब्दायन्ते, सस्नेहं सादरं चाकारयन्ते।  विश्  विश् (विश प्रवेशने)। &amp;lsquo;मदनाभिविष्ट०&amp;rsquo; (रा० ५।११।१८)। अभिविष्टः=आविष्टः।  वी  वी (वी गतिव्याप्तिप्रजनकान्त्यसनखादनेषु)। &amp;lsquo;वामं नृभ्यो अभिवीताः सखिभ्यः&amp;rsquo; (ऋ० ७।२७।४)। अभिवीता प्रेरिता (दक्षिणा)।  वृ  वृ (वृञ् वरणे)। &amp;lsquo;घृतेन द्यावापृथिवी अभीवृते&amp;rsquo; (ऋ० ६।७०।४)। अभीवृते आकीर्णे आच्छादिते। सांहितिको दीर्घः। &amp;lsquo;अयं स शिङ्क्ते येन गौरभीवृता&amp;rsquo; (ऋ० १।१६४।२९)। उक्तोऽर्थः। &amp;lsquo;(तम्) अभ्यवारयदत्युग्रः क्रूरकर्माऽऽपगासुतः&amp;rsquo; (भा० उ० ६१।३४)। इदं नातितिरोहितम्। &amp;lsquo;अभिवृत्य सपत्नान्&amp;rsquo; (अथर्व० १।२९।२)। अभिमुखं पर्यावृत्येत्यर्थः।  वृत्  वृत् (वृतु वर्तने)। &amp;lsquo;भरतो मन्त्रिभिः सार्धमभ्यवर्तत&amp;rsquo; (रा० २।९१।३८)। राजासनमुपायादित्यर्थः। &amp;lsquo;अभिवर्तति लक्ष्मीस्तं प्राचीमिव दिवाकरः&amp;rsquo; (भा० उ० १३५।३१)। अभिमुखं यातीत्यर्थः। &amp;lsquo;अभ्यवर्तत पुत्रस्ते पाण्डवानामनीकिनीम्&amp;rsquo; (भा० द्रोण० १५३।१३)। समासादयदित्यर्थः। &amp;lsquo;नाभ्यवर्तन्त राजानः सहिता वानरध्वजम्&amp;rsquo; (भा० भीष्म० ११७।३९)। साम्मुख्यं नादधुरित्यर्थः। &amp;lsquo;स इदानीं जरासन्धः किमर्थं नाभिवर्तते&amp;rsquo; (हरि० २।४३।५४)। अभिमुखं नायाति। &amp;lsquo;नानाप्रहरणैः क्रुद्धस्तत्सैन्यं सोऽभ्यवर्तत&amp;rsquo; (रा० १।२७।४०)। अभ्यवर्तत अभ्ययात्। &amp;lsquo;वदनं मधुकरोऽभिवर्तते&amp;rsquo; (शा० १)। अभिवर्ततेऽभितो वर्तते, परिवर्तते परिभ्रमति। &amp;lsquo;एकीभूतस्तदा राजन् सोऽभ्यवर्तत मां युधि। दीर्घारण्यानि दक्षिणां दिशमभिवर्तन्ते&amp;rsquo; (उत्तर० २)। दक्षिणस्यां दिशि वितायन्त इत्यर्थः। इत एवाभिवर्तते देवः। इहैवोपैतीत्यर्थः। &amp;lsquo;सहस्रसनिं वाजमभिवर्तस्व रथ&amp;rsquo; (आश्व० गृ० २।६।५)। वाजमभिलक्ष्य प्रयाहीत्यर्थः। &amp;lsquo;संवत्सरः सर्वाणि भूतान्यभिवर्तते&amp;rsquo; (श० ब्रा० ८।४।१।१५)। &amp;lsquo;(भार्यां गान्धारीं कथम्) आनुकूल्ये वर्तमामां धृतराष्ट्रोऽभ्यवर्तत&amp;rsquo; (भा० आदि० ११५।५)। अभ्यवर्तत उपैत्। &amp;lsquo;ये चैनमभिवर्तन्ते याचितार इतस्ततः&amp;rsquo; (रा० १।२९।८)। उपयान्ति, उपसर्पन्ति प्राप्नुवन्ति। &amp;lsquo;अस्तमभ्यागमत्सूर्यो रजनी चाभ्यवर्तत&amp;rsquo; (रा० २।१३।१६)। अभ्यवर्तत उपातिष्ठत आगच्छत्, उपानमत्, अवातरत्। &amp;lsquo;अनश्वासो ये पवयोऽरथाः। इन्द्रेषिता अभ्यवर्तन्त दस्यून्&amp;rsquo; (ऋ० ५।३१।५)। अभ्यवर्तन्त=अभ्यभवन्, प्रासहन्त, व्यजयन्त। &amp;lsquo;शोको महानभिवर्ततेऽयम्&amp;rsquo; (रा० ४।२४।१६)। उक्तोऽर्थः। &amp;lsquo;अभि त्वा देवः सविताऽभि सोमो अवीवृतत्&amp;rsquo; (ऋ० १०।१७४।३)। &amp;lsquo;यस्यां देवा असुरान् अभ्यवर्तयन्&amp;rsquo; (अथर्व० १२।१।५)। रिणजधिकः। अर्थस्त्वनधिकः। &amp;lsquo;वर्तयत तपुषा चक्रियाभि तम्&amp;rsquo; (ऋ० २।३४।९)। चक्रेण चक्रयता यानेन आक्रमयतेत्युक्तं भवति। &amp;lsquo;तेनास्मान् ब्रह्मणस्पतेऽभि राष्ट्राय वर्तय&amp;rsquo; (ऋ० १०।१७४।१)। राष्ट्रे स्वामिनो नः कुर्वित्याह। &amp;lsquo;तस्य कल्यगता भार्या चरितुं नाभ्यवर्तत&amp;rsquo; (भा० शां० १४४।२)। नाभ्यवर्तत इह न न्यवर्तत। कल्यगता प्रातर्गता। &amp;lsquo;सरय्वाश्चोत्तरे तीरे राज्ञो यज्ञोऽभ्यवर्तत&amp;rsquo; (रा० १।१४।१)। अभ्यवर्तत प्रावर्तत प्राक्रम्यत। &amp;lsquo;पञ्च तं (दानवं) नाभ्यवर्तन्त विपरीतेन कर्मणा। वेदो धर्मः…&amp;rsquo; (मार्क० पु० १७८।१)॥ तत्र दानवेन संन्यधीयन्तेत्यर्थः। &amp;lsquo;अभीवर्तेन मणिना येनेन्द्रो अभिवावृधे&amp;rsquo; (अथर्व० १।२९।१)। अभितो वर्तते चक्रमनेनेति अभिवर्तो नेमिः। उपसर्गस्य धञ्यमनुष्ये बहुलम् इति दीर्घः।  वृध्  वृध् (वृधु वृद्धौ)। &amp;lsquo;वर्धस्व पत्नीरभि जीवो अध्वरे&amp;rsquo; (ऋ० ५।४४।५)। पत्नीरभि वर्धस्व ता अतिक्रामेत्याह। &amp;lsquo;वार्यमाणस्य वाञ्छा विषयेष्वभिवर्धते&amp;rsquo; (कथा० ३१।९१)। भूयो वर्धत इत्यर्थः। &amp;lsquo;दातारो नोऽभिवर्धन्तां वेदाः सन्ततिरेव च&amp;rsquo; (मनु० ३।२५९)। &amp;lsquo;हविषा कृष्णवर्त्मेव भूय एवाभिवर्धते&amp;rsquo; (मनु० २।९४)। इहाभिर्नार्थे विशेषं करोति। &amp;lsquo;पुरा वोऽर्थोऽभिवर्धते&amp;rsquo; (भा० वन० ८।१२)। नश्यतीत्यर्थः। इहाभिरर्थं विपर्यासयति। विरलोऽत्रार्थेऽभिवृधेः प्रयोगः। अतिवर्तते निवर्तते इति नीलकण्ठधृते पाठान्तरे।  वृष्  वृष् (वृषु सेचने)। &amp;lsquo;यदीमेनाँ उशतो अभ्यवर्षीत्&amp;rsquo; (ऋ० ७।१०३।३)। वर्षेणाभिषिक्तवान् इत्यर्थः। &amp;lsquo;समा द्वादश पर्जन्यस्तद्राष्ट्रं नाभिवर्षति&amp;rsquo; (भा० सौ० १५।२३)। नाभिवर्षति नाभिषिञ्चति। &amp;lsquo;सस्यानि मन्दमभिवर्षति वृत्रशत्रौ&amp;rsquo; (ब० बृ० सं० १९।२१)। उक्तोऽर्थः। &amp;lsquo;तथाभिवर्षेत्स्वं राष्ट्रं कामैरिन्द्रव्रतं चरन्&amp;rsquo; (मनु० ९।३०४)। राष्ट्रे काम्यानां वृष्टिं कुर्यादित्यर्थः। &amp;lsquo;मण्डूको यदभिवृष्टः कनिष्कन्&amp;rsquo; (ऋ० ७।१०३।४)। &amp;lsquo;रुधिरं च महाकायावभिवृष्टाविवाचलौ&amp;rsquo; (भा० द्रोण० १७८।३१)। उक्तोऽर्थः।  व्यध  व्यध (व्यध ताडने)। &amp;lsquo;मा नो विदन् विव्याधिनो मो अभिव्याधिनो विदन्&amp;rsquo; (अथर्व० १।१९।१)। अभिमुखमागत्य विध्यन्ति ये तेऽभिव्याधिनः। &amp;lsquo;युधिष्ठिरं सप्तभिरभ्यविध्यत&amp;rsquo; (भा० शल्य० १७।१२)। उक्तोऽर्थः।  व्ये  व्ये (व्येञ् संवरणे)। &amp;lsquo;अभि व्ययस्व खदिरस्य सारम्&amp;rsquo; (ऋ० ३।५३।१९)। अभिव्ययस्व वस्स्व आच्छादय परिधेहि। अभिर्धात्वर्थेनैव गतार्थ इति सुपरिहरः।  शंस्  शंस् (शंसु स्तुतौ)। &amp;lsquo;अनिन्द्रियो वा एषोऽपदेवो भवति यमभिशंसन्ति&amp;rsquo; (जै० ब्रा० १।९६)। अभिशंसन्ति दोषेणाभियुज्य कथयन्ति। &amp;lsquo;यमजघ्निवांसमभिशंसेयुः&amp;rsquo; (तै० सं० २।१।१०।१०)। मिथ्या पापसंयोजनमभिशंसनमिति भट्टभास्करः। &amp;lsquo;अनेनसमेनसा सोऽभिशस्तात्&amp;rsquo; (ऐ० ब्रा० ५।३०)। अभिशस्तात् अभिशंसेत् अपवदेत्। &amp;lsquo;महापापोपपापाभ्यां योऽभिशंसेन्मृषा परम्&amp;rsquo; (याज्ञ० ३।२८५)। अभियुक्तं कथयदित्यर्थः। &amp;lsquo;पतनीयेन कर्मणा कृतेनाभिशस्यमानस्य&amp;rsquo; (सत्या० श्रौ० २२।२।१९)। दूष्यमाणस्य, अभ्याख्यायमानस्य। &amp;lsquo;किं नाम कृपणं दैवमशक्तमभिशंससि&amp;rsquo; (रा० २।२३।७)। अभिशंससि प्रशंससि। अत्यन्तं विरलोऽत्रार्थेऽन्यत्र प्रयोगः। प्रकृते चायमेवार्थः सङ्गच्छते। कश्च दैवेन सौमित्रे योद्धमुत्सहते पुमान् इति दैवप्रभावं स्तुवन्तं रामं प्रति लक्ष्मणस्योक्तिरियम्। &amp;lsquo;यानि मिथ्याभिशस्तानां पतन्त्यश्रूणि राघव&amp;rsquo; (रा० २।१००।५९)। मिथ्यादूषितानाम्। दोषेणाभियुज्य ख्यातोऽभिशस्तो भवति। इह धातुः स्तुत्यर्थं विहाय कथनमात्रमर्थान्तरं सङ्क्रान्तः। सोऽयं सङ्क्रमोऽन्यत्रापि बहुलं लक्ष्यते। &amp;lsquo;स्तेनोऽभिशस्तो ब्राह्मणो राजन्यो वैश्यो वा परस्मिँल्लोकेऽपरिमिते निरये वृत्ते जायते&amp;rsquo; (आप० ध० (२।२।६)। स्तेनोभिशस्तः स्तेनः सन्यस्तथाऽनाख्यातः। अत्राभिर्नञर्थे। अन्यत्र दुर्लभोऽर्थः। &amp;lsquo;आतुरामभिशस्तां वा चौरव्याघ्रादिभिर्भयैः&amp;rsquo; (गाम्) (मनु० ११।११२)। अभिशस्तामाक्रान्तामिति कुल्लूकः। कथमस्यार्थस्य लब्धिरिति न जानीमः। &amp;lsquo;दुःशासनस्तूपहतोऽभिशस्तो नावर्तते मन्युवशात् कृतघ्नः&amp;rsquo; (भा० उ० ३६।१८)। अभितः शस्त्रै र्दीर्ण इति नीलकण्ठः। व्यक्तमसौ शसु हिंसायाम् इति धातोर्निष्ठायां रूपं पश्यति। धृष्टार्थादन्यत्र निष्ठायामिट् स्यादेवेति न पश्यति। अर्थासङ्गतिं चापि न पश्यति। उत्तमादिलक्षणाख्यानप्रसङ्गे दुःशासनोऽधम इति विवक्षन्निदमाह&amp;ndash;दुःशासन इति। तत्र शस्त्रालीढः स उत नेति वधोऽनवकाशम्। तेन दूषित इति प्रसिध्यन्नर्थ एव ग्राह्यः। &amp;lsquo;अभिशस्ता इवाभूवन् ध्यानमूकत्वमास्थिताः&amp;rsquo; (भा० द्रोण० ३३।५)। &amp;lsquo;वेदाध्यायं हत्वा सवनगतं चाभिशस्तः&amp;rsquo; (सत्या० श्रौ० २६।६।५५)। अभिशस्त इति ब्रह्मघ्नोऽभिधानमिति टीका। &amp;lsquo;तितिक्षन्ते अभिशस्तिं जनानाम्&amp;rsquo; (ऋ० ३।३०।१)। अभिशस्तिं गर्हां निन्दाम्। &amp;lsquo;नभो न रूपं जरिमा मिनाति पुरा तस्या अभिशस्तेरधीहि&amp;rsquo; (ऋ० १।७१।१०)। &amp;lsquo;अभिशस्तिपा भुवनस्य राजा&amp;rsquo; (ऋ० ९।९६।१०)। अभिशस्तिरभ्याख्यानं दोषारोपः। &amp;lsquo;भूमिर्मातादितिर्नो जनित्रं भ्रातान्तरिक्षमभिशस्त्या नः&amp;rsquo; (अथर्व० ६।१२।२)। अभिशस्त्याऽभिशंसनेन। मिथ्यापवादजनितात् पापादिति सायणः। &amp;lsquo;इति देवी महेष्वासं परिगृह्याभिशस्य च&amp;rsquo; (रा० २।११।१६)। अभिशस्य प्रशंस्य। &amp;lsquo;ब्राह्मणमनृतेनाभिशंस्य&amp;rsquo; (व० ध० २३।३९)। अभियुज्येत्यर्थः। &amp;lsquo;अनभिशस्तेन्यमञ्जसा सत्यमुपगेषम्&amp;rsquo; (वा० सं० ५।५)। अभिपूर्वः शंसतिर्गर्हार्थे वर्तत इत्युवटः। &amp;lsquo;अनभिशस्तेन्यमगर्ह्यम्। पञ्चाशद् ब्राह्मणो दण्ड्यः क्षत्रियस्याभिशंसने&amp;rsquo; (मनु० ८।२६८)। अभिशंसने आक्रोशे। &amp;lsquo;स्वभावात्क्रूरकर्माणश्चान्योन्याभिशंसिनः&amp;rsquo; (भा० वन० १९०।५६)। अन्योन्यस्य दूषका इत्यर्थः। &amp;lsquo;मिथ्याभिशंसिनो दोषः&amp;rsquo; (याज्ञ० ३।२८४)। ब्रह्महत्यादिकमनेन कृतमिति मिथ्या शंसति कथयति दुदूषयिषया, तस्य।  शिक्ष्  शिक्ष् (शिक्ष विद्योपादाने)। &amp;lsquo;क्रियास्वपि च सर्वासु विशेषानभ्यशिक्षयत्&amp;rsquo; (भा० आदि० २२१।७३)। अभ्यशिक्षयत् अग्राहयत्, तेषु विशेषेष्वभिव्यनयत्। &amp;lsquo;चतुष्पादं धनुर्वेदं शस्त्रग्रामं ससङ्ग्रहम्। अचिरेणैव कालेन गुरुस्तावभ्यशिक्षयत्&amp;rsquo; (हरि० २।३३।७)॥ अभिः साकल्ये।  शी  शी (शीङ् शये)। &amp;lsquo;ते हासुरा असूयन्त इवोचुर्यावदेवैष विष्णुरभिशेते तावद् वो दद्मः&amp;rsquo; (श० ब्रा० १।२।५।१)। यावदभिशेते यावन्तं प्रदेशं शयनेन (निपद्य) परिगृह्णाति आवृणोति।  शुच्  शुच् (शुच शोके छन्दसि तु बहुलं दीप्तौ वर्तते)। &amp;lsquo;यदि शोको यदि वाभिशोकः&amp;rsquo; (अथर्व० १।२५।३)। अभिशोकोभ्यधिकः शोको दीप्तिः। &amp;lsquo;मा द्यावापृथिवी अभिशोचीः&amp;rsquo; (वा० सं० ११।४५)। मा सन्तापयेत्यर्थः। &amp;lsquo;यां ज्ञात्वा नाभिशोचन्ति ब्राह्मणास्तत्त्वदर्शिनः&amp;rsquo; (भा० शां० ३०२।२९)। अभिशोचन्ति अभिलक्ष्य शोचन्ति दुःख्यन्ति।  शुम्भ्  शुम्भ् (शुभ, शुम्भ भाषणे, भासने इत्येके, हिंसायामित्यन्ये)। &amp;lsquo;समानं वर्णमभिशुम्भमाना&amp;rsquo; (अथर्व० १।९२।१०)। समानेन वर्णेन भासमाना।  श्वस्  श्वस् (श्वस प्राणने)। &amp;lsquo;अभिश्वसन्त्स्तनयन्नेति नानदत्&amp;rsquo; (ऋ० १।१४०।५)। अभिश्वसन् अभिवान्।  सच्  सच् (षच समवाये)। &amp;lsquo;पोषैरभि नः सचध्वम्&amp;rsquo; (अथर्व० १८।४।६२)। अभिसचध्वम् अभितः समवेतेत्यर्थः। &amp;lsquo;रातिषाचो अभिषाचः स्वर्विदः&amp;rsquo; (ऋ० १०।६५।१४)।  सञ्ज्  सञ्ज् (षञ्ज सङ्गे)। &amp;lsquo;ततो देवानसुरा अभ्यषजन्त। तेन्योऽन्यं युयुधिरे&amp;rsquo; (का० सं० कल्प० रेवती० ६)। अभ्यषजन्त पराभावयन् पराजयन्त। &amp;lsquo;भवांस्तत्राभिषज्येत किं स्यात्कृच्छ्रतरं ततः&amp;rsquo; (रा० ३।७।२१)। अभिषज्येत मया कृतपराधो भवेदित्यर्थ इति कतकः। अभिषज्येत पोड्येतेति तु रामः। रामस्य सुतीक्षणं महर्षि प्रत्युक्तिरियम्। &amp;lsquo;अभिषज्यमाने तु गुरौ तद्वृत्तं रोषकारितम्&amp;rsquo; (भा० वि० ५१।१६)। अभिषह्यमाणे, अभिमृष्यमाणे, परिभूयमाणे। अभिद्यमाने शेषकारितम् इति पाठान्तरे। &amp;lsquo;न च सन्दर्शने किं चित् प्रवृत्तमभिसञ्जयेत्&amp;rsquo; (भा० वि० ४।२९)। राज्ञां सन्दर्शने समक्षं प्रवृत्तमपि भक्तादिवानमहंपूर्विकयाऽनाकारितः सन् न स्वीकुर्यादिति नीलकण्ठः। अपि सञ्जयेदिति नीलकण्ठधृतः पाठः। &amp;lsquo;अभिषक्तो ह्यभिषजेत् आहन्याद् गुरुणाहतः&amp;rsquo; (भा० वन० २९।२६)। अभिषक्तस्तापित इति नीलकण्ठः। अयं तात्पर्यार्थ उक्तः स्यात्। &amp;lsquo;पार्थानामभिषङ्गेण तथा क्रुद्धं जनार्दनम्&amp;rsquo; (भा० वन० १२।८)। अभिषङ्गः पराभवः। त्वभिषङ्गः पराभव इत्यमरश्च। &amp;lsquo;व्यतीपातादिसर्वदोषाभिषङ्गरहितेऽहनि&amp;rsquo; (हर्ष० चतुर्थ उच्छ्वासे)। अभिषङ्गः सम्बन्धः। &amp;lsquo;कन्यका दुन्वन्ति हृदयं मनुष्याणामीदृशाद् दूरभिषङ्गात्&amp;rsquo; (मालती० ७)। अभिषङ्गः संसर्गः, आसङ्गः। &amp;lsquo;जाताभिषङ्गो नृपतिर्निषङ्गात्&amp;rsquo; (रघु० २।३०)। जाताभिषङ्गः प्राप्तपराभवः। &amp;lsquo;ततोऽभिषङ्गालिविप्रविद्धा&amp;rsquo; (सीता) (रघु० १४।५४)। अभिषङ्ग आकस्मिक आघातः। &amp;lsquo;विनोदयिष्यन्ति नवाभिषङ्गाम्&amp;rsquo; (रघु० १४।७७)। प्रत्यग्रदुःखाम्। &amp;lsquo;उच्चारितं मे मनसोऽभिषङ्गात्&amp;rsquo; (भा० उ० ३०।१)। अभिषङ्गाद् आवेगाद् उद्वेगात् क्षोभात्। &amp;lsquo;अभिघाताभिचाराभ्यामभिशापाभिषङ्गतः&amp;rsquo; (सुश्रुत० उ० अ० ३९)। अभिषङ्गो भूताद्यावेशः। &amp;lsquo;क्षेपायमाणमभिषङ्गव्यलीकं निगृह्णाति ज्वलितं यश्च मन्युम्&amp;rsquo; (भा० शां० २९९।११)। अभिषङ्गोभिनिवेशः। व्यलीकमप्रियम्  सद्  सद् (षद्लृ विशरणगत्यवसादनेषु)। &amp;lsquo;अथान्यो भिषगभिषदेत्&amp;rsquo; (का० सं० विमान० शिष्योपक्रम० अ०)। अभिषदेत् अभिषीदेत् अभ्यागच्छेत्। &amp;lsquo;मृधा वा एषोऽभिषण्णः&amp;rsquo; (तै० सं० २।४।२।३)। मृधाऽभिषण्णः सङ्ग्रामेणाभिभूतः।  सि  सि (षिञ् बन्धने)। &amp;lsquo;तैस्त्वा सर्वैरभिष्यामि पाशैः&amp;rsquo; (अथर्व० ४।१६।९)। अभिष्यामि बध्नामि। अभिस्तु सर्वैरित्यनेन गतार्थः।  सिच्  सिच् (षिच क्षरणे)। &amp;lsquo;यत्काम इदमभिषिञ्चामि&amp;rsquo; (अथर्व० ६।१२२।५)। अभिषिञ्चामि अभितो निनयामि। इदम् इदानीम्। &amp;lsquo;तथाभ्यषिक्त वारीणि पितृभ्यः शोकमूर्च्छितः&amp;rsquo; (भट्टि० ६।२३)। सलिलं न्यवपत्, उदकमकरोदित्यर्थः। &amp;lsquo;तद्यथा जक्षुषेऽभिषिञ्चेदेवं तत्&amp;rsquo; (श० ब्रा० २।४।२।२३)। भुक्तवन्तमाप्लावयेदित्यर्थः। &amp;lsquo;सङ्गे पुनर्बहुतराममृताभिषिक्ताम्&amp;rsquo; (चौर० २९)। अमृतेनाभिवृष्टामित्यर्थः। &amp;lsquo;अथ वपुरभिषेक्तुं तास्तदम्भोभिरीषुः&amp;rsquo; (शिशु० ७।७५)। अभिषेक्तुमाप्लावयितुम्। &amp;lsquo;अग्निवर्णमभिषिच्य राघवः स्वे पदे तनयम्…&amp;rsquo; (रघु० १९।१)। अभिषेचनेनाभिषेकपूर्वकं स्वस्थाने प्रतिष्ठाप्येत्यर्थः। &amp;lsquo;अभिषेकं करिष्यामि तासु नित्यमनुव्रता&amp;rsquo; (रा० २।२७।१९)। अभिषेकं स्नानम्। &amp;lsquo;कृताभिषेको गङ्गायाम्&amp;rsquo; (रा० १।४४।३०)। उक्तोऽर्थः। &amp;lsquo;उपनीयतां मन्त्रेण संभृतः कुमारस्याभिषेकः&amp;rsquo; (विक्रम०)। इहाभिषेकार्थं जलमभिषेक उक्तः। तादर्थ्यात्ताच्छब्धम्। &amp;lsquo;किं पुष्करजलैरभिषेचनेन&amp;rsquo; (हरि० १।१।२)। अभिषेचनं स्नानम्।  सु  सु (षुञ् अभिषवे। अभिषवः स्नानं सुरासन्धानं च)। &amp;lsquo;रामाभिषवसंयुक्ताश्चक्रुरेव कथा मिथः&amp;rsquo; (रा० २।६।१६)। रामाभिषवो रामाभिषेकः। अत्र धातुः स्नानमभिधत्ते।  सृ  सृ (सृ गतौ)। &amp;lsquo;पराजितश्चेद् द्विगुणदण्डः क्रियेत न कश्चन राजानमभिसरिष्यति&amp;rsquo; (कौ० अ० ३।२०।६)। अभिसरिष्यत्यभ्युपैष्यति (न्यायार्थम्)। &amp;lsquo;पतिलोभेन यं गङ्गा विनीताऽभिससार ह&amp;rsquo; (हरि० १।२७।५, १।३२।४४)। अभिससार अभिसरणं अभिलक्ष्य सरणं कृतवती, प्रोवाह। &amp;lsquo;यद्येतावान् बहुमानः, किं नाभिस्रियते। …किन्तु सहसाऽभिसृतः प्रत्युपकारदुर्लभतया पुनर्मे दुर्लभो भवेदिति विलम्बे&amp;rsquo; (चारु० २)। &amp;lsquo;आर्ये यदि स मनीषितस्तकिमर्थमिदानीं सहसा नाभिसार्यते&amp;rsquo; (मृच्छ० २)। स्वार्थे णिच्। &amp;lsquo;पुरोऽभिसस्रे सुरसुन्दरीजनैः&amp;rsquo; (कि० ८।४)। &amp;lsquo;अभिससार न वल्लभमङ्गना&amp;rsquo; (शिशु० ६।२६)। अनन्तरोदीरित एवार्थः। &amp;lsquo;इत्यलघुना लघुसमुत्थानेन सैन्यचक्रेणाभ्यसरम्&amp;rsquo; (दशकु० पृ० १६५)। अभ्यसरं प्रायाम्। &amp;lsquo;छिन्धि भिन्द्धि प्रधाव त्वं पातयाभिसरेति च। अश्रूयन्त महाघोराः शब्दाः…&amp;rsquo; (भा० आदि० १९।१।८)॥ अभिसर=अनुसर। &amp;lsquo;अभि स्ववृष्टिं मदे अस्य युध्यतो रध्वीरिव प्रवणे सस्रुरूतयः&amp;rsquo; (ऋ० १।५२।५)। अभिसस्रुः=अभिसस्यन्दिरे। &amp;lsquo;अनभियुक्तस्तु लघुव्यसनः सुखेन व्यसनं प्रतिकृत्यामित्रो यातव्यमभिसरेत्&amp;rsquo; (कौ० अ० ७।५।८)। अभ्युपपद्येत, साहायकमाचरेत्, साचिव्यं कुर्यात्। &amp;lsquo;अनभिसरतां द्वादशपणो दण्डः&amp;rsquo; (कौ० अ० ४।३।९)। साहाय्यार्थं नोपसर्पतामित्यर्थः। &amp;lsquo;सुखा हि प्राप्तुं पालयितुमभिसारयितुं च भवति&amp;rsquo; (अल्पा प्रत्यासन्ना भूः) (कौ० अ० ७।१०।१८)। अभिसारयितुं संरक्षणायोपैतुम्। &amp;lsquo;लोचनैरभिसृतस्य चेतसः प्राभवन्न सुरलोकसुभ्रुवः&amp;rsquo; (पारिजात० १७।११)। कृताभिसरणस्य सङ्केतं प्रतियियासतश्चेतसो न प्राभवन्नेशाञ्चक्रिरे। &amp;lsquo;मन्मथाभिसरा तदगारमभिसरामि&amp;rsquo; (दशकु०)। अभिसरः सहायः। अनुप्लव: सहायश्चानुचरोऽभिसरः समा इत्यमरः। &amp;lsquo;कृत्वा साभिसरमुत्तरापथं प्राहिणोत्&amp;rsquo; (हर्ष० पृ० १५०)। &amp;lsquo;मया साभिसारमकरोत्स्वामी&amp;rsquo; (हर्ष० पृ० २७)। अभिसारोऽभिसरः। &amp;lsquo;लोहाभिसारो निर्वृत्तः, कुरुक्षेत्रमकर्दमम्&amp;rsquo; (भा० उ० १६०।९३, १६१।११)। लोहाभिसारः शस्त्रादीनां नीराजनादिकम्। &amp;lsquo;त्रिपक्षादूर्ध्वमनभिसारं राजा हरेत्&amp;rsquo; (कौ० अ० ३।१६।२२)। अनभिसारं ममेदं मे दीयतामित्यप्रार्थितम्। &amp;lsquo;अतो विपरीता रोगाणामभिसरा हन्तारः प्राणानाम्&amp;rsquo; (चरक० सूत्र० २९।८)। अभिसरा आनेतारः। &amp;lsquo;तद्वदासीदभीसारो द्रोणपार्षतयो रणे&amp;rsquo; (भा० द्रोण० १९१।३१)। अभीसारोऽनुसारः। &amp;lsquo;श्वोऽभिसारः पुरस्य नः&amp;rsquo; (रा० ६।९।१९)। अभिसार आस्कन्दः। अन्यत्राभिसारः सङ्केतस्थानं कामुकानाम्। &amp;lsquo;शत्रोः सर्वाभिसारे सति रचयति यस्तस्य सर्वापहारम्&amp;rsquo; (प्र० सर्व० मङ्गलश्लोके द्वितीये। सर्वाभिसारमिच्छन्ति सर्वसंनहनं बुधाः (प्र० सर्व०)। निगदव्याख्यातम्। &amp;lsquo;अभिसारेण सर्वेण तत्र युद्धमवर्तत&amp;rsquo; (भा० वन० १३ ४।)। आयुधानां सर्वतः सरणमभिसारः। &amp;lsquo;स पन्थानमासाद्य समुद्राभिसरं तदा&amp;rsquo; (भा० शां० १६९।६)। समुद्रगामिनं सागरमुपतिष्ठमानम्। &amp;lsquo;अदण्ड्यागन्तुकी गौश्च सूतिका वाऽभिसारिणी&amp;rsquo; (याज्ञ० २।१६३ मिताक्षरायामाशनसं वचः)। अभिसारिणी स्वयूथात्प्रच्युता पुनः स्वयूथगामिनी। &amp;lsquo;एते ते दैवतानामसुरपुरवधे गच्छन्त्यभिसरीम्&amp;rsquo; (प्रतिमा० ३।७)।  सृज्  सृज् (सृज विसर्गे)। &amp;lsquo;मा नोऽभि स्रा मत्यं देवहेतिम्&amp;rsquo; (अथर्व० ११।२।१९)। अभिस्राः=अभिस्राक्षीः, उपरि नो मा क्षैप्सीः, मा नोऽभिलक्ष्य प्रास्थः। मेतो मुञ्चेत्यर्थः। &amp;lsquo;यदोषघीरभिसृष्टो वनानि च&amp;rsquo; (ऋ० १०।९१।५)। &amp;lsquo;तेषामाजिं यतामभिसृष्टानां वायुमुखं प्रथमः प्रत्यपद्यत&amp;rsquo; (ऐ० ब्रा० २।२५)। अभिसृष्टानां सन्नद्धानाम् इति षड्गुरु०। अभितः प्रवृत्तानामिति सायणः। &amp;lsquo;त्वयाऽभिसृष्टेन हतः शैनेयेन महात्मना&amp;rsquo; (भा० शल्य० ६१।३५)। अभिसृष्टेन प्रेरितेन।  सृप्  सृप् (सृप्लृ गतौ)। &amp;lsquo;तस्य ह ज्येष्ठः पुत्रोऽभिसृप्य मुखमभिजग्राह&amp;rsquo; (शां० ब्रा० ३०।५)। अभिसृप्य=उपसृप्य उपेत्य।  सो  सो (षो अन्तकर्मणि)। &amp;lsquo;तैस्त्वा सर्वैरभिष्यामि पाशैः&amp;rsquo; (अथर्व० ४।१६।९)। अभिदधामि, प्रसिनामि, बध्नामि।  स्कन्द्  स्कन्द् (स्कन्दिर् गतिशोषणयोः)। &amp;lsquo;अभिचस्कन्द वन्दनेव वृक्षम्&amp;rsquo; (अथर्व० ७।१२०।२)। अभितो व्याप्ता वर्तत इत्यर्थः।  स्था  स्था (ष्ठा गतिनिवृत्तौ)। &amp;lsquo;अभिवाद्याभिसंहृष्टौ गमनायाभितस्थतुः&amp;rsquo; (रा० १।२३।४)। अभितस्थतुरभिमुखं स्थितौ। अभितष्ठतुरिति तु पाणिनीयाः। &amp;lsquo;पदाऽभितिष्ठन्ति&amp;rsquo; (वेदिम्) (श० ब्रा० १।२।५।२६)। वेद्यां पदानि निदधतीत्यर्थः। &amp;lsquo;इदमहं रक्षोऽभितिष्ठामि&amp;rsquo; (वा० सं० ६।१६)। पादेनाभित आक्रम्य तिष्ठामीत्यर्थः। &amp;lsquo;अभितिष्ठ पृतन्यतः&amp;rsquo; (वा० सं० ११।२०)। आक्रामेत्यर्थः। &amp;lsquo;अभितिष्ठामि ते मन्युं पार्ष्ण्या प्रपदेन च&amp;rsquo; (अथवे० ६।४२।३)। आक्रम्य तिष्ठामीत्यर्थः। &amp;lsquo;शत्रूयतामभितिष्ठ महांसि&amp;rsquo; (तै० ब्रा० २।५।२।४)। शात्रवमिच्छतां तेजांस्यभितिष्ठ अभित आक्रामेत्युक्तं भवति। &amp;lsquo;तस्य पदा शिरोऽभितष्ठौ&amp;rsquo; (श० ब्रा० ५।४।१।९)। उपापीडयदित्यर्थः। &amp;lsquo;अभिष्ठितो वरुणस्य पाशः&amp;rsquo; (तै० सं० १।४।४५)। अभिष्ठितोऽभिभूय क्रान्तः। &amp;lsquo;अधः सपत्ना मे पदोरिमे सर्वेऽभिष्ठिताः&amp;rsquo; (ऋ० १०।१६६।२)। अभिभूताः सन्तः स्थिताः।  स्मि  स्मि (ष्मिङ् ईषद्धसने)। &amp;lsquo;तदा स्म मन्त्रं सहिताः प्रचक्रु स्त्रैलोक्यनाशार्थमभिस्मयन्तः&amp;rsquo; (भा० ३।१०१।१९)। त्रिदशानामुपरि स्मयमाना असुराः।  स्यन्द्  स्यन्द् (स्यन्दू प्रस्रवणे)। &amp;lsquo;यदि त्वामीदृशं रामभद्रः पश्येत्तदास्य हृदयं स्नेहेनाभिष्यन्देत&amp;rsquo; (उत्तर० ५)। अभिष्यन्देत द्रवेत् प्रस्रवेत्। अभिरविशेषकः। &amp;lsquo;सततमभिष्यन्दमानमेधमेदुरितनीलिमा&amp;rsquo; (गिरिः) (उत्तर० १)। अभिष्यन्दमानो वर्षन्। &amp;lsquo;प्रायेण सर्वे नयनामयास्ते भवन्त्यभिष्यन्दनिमित्तमूलाः&amp;rsquo; (सुश्रुत० उत्तर० ६।२)। नयनाभ्यां जलबिन्दुनिपतनमभिष्यन्दः। &amp;lsquo;भूतपूर्वमभूतपूर्वं वा जनपदं परदेशापवाहनेन स्वदेशाभिष्यन्दवमनेन वा निवेशयेत्&amp;rsquo; (कौ० अ० २।१।१)। अभिष्यन्दोऽतिरेकः (प्रजानाम्)। &amp;lsquo;स्वर्गाभिष्यन्दवमनं कृत्वेव विनिवेशितम्&amp;rsquo; (रघु० १५।२९, कु० ६।३७)। उक्तोऽर्थः। &amp;lsquo;गुर्वभिष्यन्दिभक्तानि&amp;rsquo; (विष्णुधर्मोत्तरे २।४६।४४)। अमिष्यन्दीनि मलशैथिल्यकराणि। &amp;lsquo;दिवास्वप्नात् पुरोवाताद् गुर्वभिष्यन्दिभोजनात्&amp;rsquo; (का० सं० खिल० सूतिकोप० श्लो० ४१)। उक्तोऽर्थः। नवं धान्यमभिष्यन्दि लघु संवत्सरोषितम् इत्यायुर्वेदविदः। अभिष्यन्दिरमणं शाखानगरमिति कोषः।  स्वञ्ज्  स्वञ्ज् (ष्वञ्ज परिष्वङ्गे)। &amp;lsquo;नाभिष्वजेत् परं वाचा कर्मणा मनसापि वा&amp;rsquo; (भा० शां० २४०।२९)। नाभिष्वजेत् नाभिष्वजेत। न परिगृह्णीयान्ममायमिति न तत्र सज्जेत्। &amp;lsquo;अभिष्वक्तस्य कामेषु&amp;rsquo; (सौन्दर० ११।१०)॥ अभिष्वक्त आसक्तः प्रसक्तः प्रसङ्गी। &amp;lsquo;अभिष्वङ्गस्तु कामेषु महामोह इति स्मृतः&amp;rsquo; (भा० आश्व० ३६।३२)। अभिष्वङ्ग आसक्तिः। &amp;lsquo;आहारे शरीरे चानभिष्वङ्गात्&amp;rsquo; (अवदा० जा० ७)। उक्तोऽर्थः। &amp;lsquo;नास्ति मे त्वय्यभिष्वङ्गः&amp;rsquo; (रा० ६।१०।२१)। स्नेहः प्रेमा रागः। &amp;lsquo;असक्तिरनभिष्वङ्गः पुत्रदारगृहादिषु&amp;rsquo; (भा० पु० १३।९। )। निगदव्याख्यातम्। &amp;lsquo;न तत्कुर्यादभिष्वङ्गं पापज्ञप्त्येकहेतवे। स्त्रीभिः कदाचन…&amp;rsquo; (कथा० ६६।७१)॥ &amp;lsquo;स तं दृष्ट्वा झटित्येव गाढाभिष्वङ्गतो गतम्। सप्तमीं मदनावस्थाम्…&amp;rsquo; (कथा० ८६।६७)॥ अभिष्वङ्गो रागः। अभिष्वङ्गे स्पृहायां च गभस्तौ च रुचिः स्त्रियामित्यमरः। अभिष्वङ्गो राग इति स्वामी।  स्वृ  स्वृ (स्वृ शब्दोपतापयोः)। &amp;lsquo;इह त्या सधमाद्या… हरी इन्द्र प्रतद्वसू अभि स्वर&amp;rsquo; (ऋ० ८।१३।२७)। अभिस्वर अस्मान् प्रत्यागच्छेति दुर्गो निरुक्तवृत्तौ।  हन्  हन् (हन हिंसागत्योः)। &amp;lsquo;अगस्त्यस्य तदा क्रुद्धो वामेनाभ्यहनच्छिरः&amp;rsquo; (भा० अनु० १००।२३)। अभ्यहनत्। अभिघातमकरोत्। अविध्यदित्यर्थः। &amp;lsquo;मर्मस्वभ्यवधीत् क्रुद्धः पादाष्ठीलैः सुदारुणैः&amp;rsquo; (भा० सौ० ८।२४)। अभ्यवधीद् अभितोऽताडयदित्यर्थः। पादाष्ठीलैः पादग्रन्थिभिः। पार्ष्णिघातैरित्यर्थः। &amp;lsquo;ततः शङ्खाश्च भेर्यश्च…। सहसैवाभ्यहन्यन्त…&amp;rsquo; (गीता० १।२३)॥ अभ्यहन्यन्त अताड्यन्त। &amp;lsquo;सोऽभिहतो व्यनदत्&amp;rsquo; (ऐ० ब्रा० ४।२)। स वृत्रः। अभिहतः प्रहृतः। &amp;lsquo;अन्योन्यहराभिहतौ हरांशौ&amp;rsquo; (लीला०)। अभिहतौ गुणितौ। &amp;lsquo;अस्त्रेण मेदिनीमभिहत्य&amp;rsquo; (भा० द्रोण० ९९।५९)। अभिहत्य=आहत्य=ताडयित्वा।  हर्य्  हर्य् (हर्य गतिकान्त्योः)। &amp;lsquo;मनसा वै सम्राट् स्त्रियमभिहर्यति&amp;rsquo; (श० ब्रा० १४।६।१०।१५)।  हा  हा (ओहाङ् गतौ)। &amp;lsquo;तस्याभ्यग्निरैतशायन एत्याकालेऽभिहाय मुखमप्यगृह्णात्&amp;rsquo; (ऐ० ब्रा० ६।३३)। अभिहाय स्वासनादुत्थाय।  हु  हु (हु दानादनयोः)। &amp;lsquo;सोऽपो जुहोति&amp;rsquo; (श० ब्रा० ३।९।३।२३)। अपामुपरि हविर्दत्त इत्यर्थः। &amp;lsquo;अथोपविश्य मृदमभिजुहोति&amp;rsquo; (श० ब्रा० ६।३।३।१५)। मृद उपरि हव्यं प्रदिशतीत्यर्थः।  हृ  हृ (हृञ् हरणे)। &amp;lsquo;इमा विशो अभि हरन्तु ते बलिम्&amp;rsquo; (अथर्व० १९।४५।४)। अभिहरन्तु उपहरन्तु। &amp;lsquo;तस्मै ह स्म पूर्वाह्णे देवा अशनमभिहरन्ति&amp;rsquo; (श० ब्रा० १।६।३।१२)। उक्तोऽर्थः। &amp;lsquo;तस्मादु दिशो दिश एव राज्ञेऽन्नाद्यमभिह्रियते&amp;rsquo; (श० ब्रा० ५॥५।१?</description>
    </item>
    
    <item>
      <title>१५९ अभ्यति (अभि&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/159_abhyati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/159_abhyati/</guid>
      <description>क्रम्  क्रम् (क्रमु पादविक्षेपे)। &amp;lsquo;स स्ववेश्माभ्यतिक्रम्य …प्रपेदे…राजमार्गम्&amp;rsquo; (रा० २।७०।२६)। अभ्यतिक्रम्य=अन्तिकादतिक्रम्य।  रिच्  रिच् (रिचिर् विरेचने)। &amp;lsquo;होतारं वा अभ्यतिरिच्यते यदभिरिच्यते&amp;rsquo; (तै० सं० ७।१।५।६)। होतारमभ्यतिरिच्यतेऽतिरिक्तमुर्वरितमतिशिष्टं होत्रर्थं भवति होतुर्भागो भवतीत्यर्थः।  </description>
    </item>
    
    <item>
      <title>१६० अभ्यधि (अभि&#43; अधि)</title>
      <link>https://vishvAsa.github.io/sanskrit/koshaH/upasargArtha-chandrikA/160_abhyadhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/160_abhyadhi/</guid>
      <description>मन्  मन् (मन ज्ञाने)। &amp;lsquo;न च हव्यं वहत्यग्निर्यस्तामभ्यधिमन्यते&amp;rsquo; (सत्या० श्रौ० २६।५।११५)। अभ्यधिमन्यते प्रत्याचष्टे।  </description>
    </item>
    
    <item>
      <title>१६१ अभ्यनु (अभि&#43;अनु)</title>
      <link>https://vishvAsa.github.io/sanskrit/koshaH/upasargArtha-chandrikA/161_abhyanu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/161_abhyanu/</guid>
      <description>ज्ञा  ज्ञा (ज्ञा अवबोधने)। &amp;lsquo;अतोऽभ्यनुजानातु भवती&amp;rsquo; (काद० पृ० २०९)। अनुजानातु, अनुमन्यताम्। अभिर्नार्थे विशेषं करोति। &amp;lsquo;हृदयेनाभ्यनुज्ञातो यो धर्मस्तं निबोधत&amp;rsquo; (मनु० २।१)। अभ्यनुज्ञातोऽभिमतः स्वस्य प्रियः। तत्र हि स्वरसान्मनोऽभिमुखी भवतीति कुल्लूकः। &amp;lsquo;जामदग्न्याभ्यनुज्ञातमस्त्रे&amp;rsquo; (भा० द्रोण० १।४६)। अभ्यनुज्ञातमभिविनीतं शिक्षितम्। &amp;lsquo;यदन्यस्याभ्यनुज्ञाय&amp;rsquo; (मनु० ९।७१)। अभ्यनुज्ञाय दातुं प्रतिज्ञाय। न दत्त्वा कस्यचित्कन्याम् इति कुल्लूकधृतः पाठः। &amp;lsquo;अभ्यनुज्ञाप्य सीतां च ययौ स्वं च निवेशनम्&amp;rsquo; (रा० २।४।४५)। सीतायै स्वस्मै च मातृभ्यामनुज्ञां दापयित्वेत्यर्थः।  ब्रू  ब्रू (ब्रूञ् व्यक्तायां वाचि)। &amp;lsquo;तदेतदृषिः पश्यन्नभ्यनूवाच&amp;rsquo; (ऐ० ब्रा० २।३३)। अभ्यनूवाच तल्लक्षयित्वाऽनुक्रमेणोवाचेत्यर्थः। नार्थोऽभिना। पश्यन्न् इत्यनेन तस्य गतार्थत्वात्। &amp;lsquo;पशूनेवैतदभ्यनूक्तम्&amp;rsquo; (श० ब्रा० १।४।१।९)। उक्तोऽर्थः। &amp;lsquo;इति सम्प्रति दिशोऽभ्यनूच्यन्ते&amp;rsquo; (श० ब्रा० ८।१।४।२)। शब्दतो लक्ष्यन्त इत्यर्थः।  शास्  शास् (शासु अनुशिष्टौ)। &amp;lsquo;हन्ताहमन्यमभ्यनुशासानीति&amp;rsquo; (छां० उ० ५।११।३)। अन्यमुपदेष्टारं निर्दिशानीति वाक्यार्थः।  सृ  सृ (सृ गतौ)। &amp;lsquo;तामृचीकस्ततो दृष्ट्वा योगेनाभ्यनुसृत्य च&amp;rsquo; (हरि० १।२७।२७)। योगेनाभ्यनुसृत्य ध्यानेन ज्ञात्वेत्यर्थः।  </description>
    </item>
    
    <item>
      <title>१६२ अभ्यप (अभि&#43;अप)</title>
      <link>https://vishvAsa.github.io/sanskrit/koshaH/upasargArtha-chandrikA/162_abhyapa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/162_abhyapa/</guid>
      <description>क्रम्  क्रम् (क्रमु पादविक्षेपे)। &amp;lsquo;स्वं हैवास्य तत्प्रतिमामिवाभ्यपक्रामति&amp;rsquo; (श० ब्रा० ५।४।३।११)। अभ्युपसर्पति, उपैतीत्यर्थः। स्वम् आत्मा। समिद्धो अग्न आहुत स नो माभ्यपक्रमीः। अत्रैव दीदिहि…माऽपसार्षीरित्यर्थः।  </description>
    </item>
    
    <item>
      <title>१६३ अभ्यव (अभि&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/163_abhyava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/163_abhyava/</guid>
      <description>अन्  अन् (अन प्राणने)। &amp;lsquo;जातं कुमारं त्रिरभ्यावान्य&amp;rsquo; (शां० गृ० १।२४।२)। अभ्यावान्य=अभ्युच्छ्वस्य।  अय्  अय् (अय गतौ)। &amp;lsquo;असुरा वज्रमुद्यत्य देवानभ्यायन्त&amp;rsquo; (तै० सं० ६।२।७।४)। अभ्यायन्त अभिमुखमागमन्, उपाद्रवन्।  इ  इ (इण् गतौ)। &amp;lsquo;नापोऽभ्यवयन्त्यूर्ध्वं जानुभ्यामगुरुप्रयुक्ताः&amp;rsquo; (गो० गृ० ३।१।३२)। अभ्यवयन्ति अवगाहन्ते अवतरन्ति प्रविशन्ति। अवोऽधोऽर्थे। अभिस्तु नार्थविशेषं कञ्चिदाह। स्थावरा (अपः) अभ्यवयन्ति। &amp;lsquo;ता हि साक्षाद् वरुणः&amp;rsquo; (मै० सं० ४।८।५)। उक्तोऽर्थः। अत्रार्थे छन्दसि बहुलः प्रयोगोऽभ्यवेणः। &amp;lsquo;काश्चिद् दिशः स्थलोच्चयेन लक्ष्यन्ते&amp;ndash;अवभृथमभ्यवैति&amp;rsquo; (ऐ० ब्रा० १।३)। &amp;lsquo;शनैरपोऽभ्यवेयात्&amp;rsquo; (आप० ध० २।९।२२।१३)। &amp;lsquo;अथो खल्बाहुर्यत्रैवेतरेऽवभृथमभ्यवेयुस्तदस्थान्यवहरेयुः&amp;rsquo; (जै० ब्रा० १।३४७)। &amp;lsquo;न पुराऽवभृथादपोऽभ्यवेयात्&amp;rsquo; (श० ब्रा० ३।२।२।२७)। इति। &amp;lsquo;ततोऽभ्यवैति ततो रातमना आलम्भाय भवति&amp;rsquo; (पशुः) (श० ब्रा० ३।७।३।६)। अभ्यवैति=अभ्युपैति, अनुमन्यते। &amp;lsquo;तदृषयो यज्ञवास्त्वभ्यवायन्, तेऽपश्यन् पुरोडाशम्&amp;rsquo; (तै० सं० २।६।३।२)। अभ्यवायन् ऐक्षन्त। &amp;lsquo;नोदीचीरभ्यवेत्या इत्येके&amp;rsquo; (आप० श्रौ० ८।२।७।१९)। अभ्यवेत्या अवगाह्याः। &amp;lsquo;चतुर्थकाल उदकाभ्यवायी&amp;rsquo; (आप० ध० १।९।२७।११)। सलिलावगाहीत्यर्थः।  तन्  तन् (तनु विस्तारे)। &amp;lsquo;रश्मयः प्राणानभ्यवतायन्ते&amp;rsquo; (श० ब्रा० २।३।३।६)। प्राणाननु वितता भवन्तीत्यर्थः।  दो  दो (दो अवखण्डने)। &amp;lsquo;मा नो भवान्बहोरनन्तस्यापर्यन्तस्याभ्यवदान्यो भूत्&amp;rsquo; (श० ब्रा० १४९।१।१०)। अभ्यवदान्य आच्छेत्ता, प्रमोषकः। कर्तरि कृत्यः।  धा  धा (डुधाञ् धारणपोषणयोः)। &amp;lsquo;पौरजनाश्रुभिः। पतितैरभ्यवहितं प्रणनाश महीरजः&amp;rsquo; (रा० २।४०।३३)। अभ्यवहितं रथेनाभ्युद्यतमिति रामष्टीकाकारः। तदसत्। अवपूर्वस्य दधाते र्नीचैर्निधानमर्थः प्रसिद्धः। तदिदमिहैव द्वितीयस्मिन्खण्डे वितत्य दर्शितचरम् इति न भूयो वितन्यते। संस्कृतशार्मण्यकोषोप्यत्रानुकूलः। तेन निषण्णं प्रशान्तमित्येवार्थः।  नी  नी (णीञ् प्रापणे)। &amp;lsquo;तस्मादश्वानद्भिरभ्युक्षति स्नपनायाभ्यवनीयमानान्&amp;rsquo; (श० ब्रा० ५।१।४।५)। अभ्यवनीयमानान् अवतार्यमाणान्। &amp;lsquo;यथा संगतां भूमानं देवानां पत्नीरभ्यवनयेत्&amp;rsquo; (शां० ब्रा० ७।९)। अभ्यवनयेत्=नयेत्। &amp;lsquo;हिरण्यमेवापो ऽभ्यवनयेत् हिरण्यमभ्युन्नयेत्&amp;rsquo; (पञ्च० ब्रा० ९।९।३)। हिरण्यस्योपर्यप आसिञ्चेदित्याह।  पत्  पत् (पत्लृ गतौ)। &amp;lsquo;सा (जगती) परास्य त्रीण्यक्षराण्येकाक्षरा भूत्वा दीक्षां तपश्च हरन्ती पुनरभ्यवापतत्&amp;rsquo; (ऐ० ब्रा० ३।१)। अभ्यवापतत्=न्यवर्तत। एतं लोकमभिलक्ष्य अवापतत् अधोमुखी समागतेति सायणः।  पद्  पद् (पद गतौ)। &amp;lsquo;भूमिद्रव्यहरणेन लोभविजयी तुष्यति। तमर्थेनाभ्यवपद्येत&amp;rsquo; (कौ० अ० १२।१।१३-१४)। अभ्यवपद्येत=आवर्जयेत्, स्वस्मिन्प्रवणं कुर्यात्, अनुगुणं विदधीत। &amp;lsquo;अस्मानभ्यवपद्यैते मामूचुर्द्विजसत्तमाः&amp;rsquo; (रा० ३।१०।७)। अभ्यवपद्य अभ्यवपद्यस्व अनुगृहाण त्रायस्व। &amp;lsquo;सीतामभ्यवपन्नोऽहं रावणेन बलीयसा&amp;rsquo; (रा० ३।६७।१७)। अभ्यवपन्न आभिमुख्येन गतः तदभिमुखमागत इति भूषणकारो गोविन्दराजः। त्रातुमुपेत इति व्यवहारानुगुणोऽर्थः। अत्र कर्तरि क्त इति बोध्यम्। &amp;lsquo;स्त्रीविप्राभ्यवपत्तौ घ्नन्धर्मेण न दुष्यति&amp;rsquo; (मनु० ८।३४९)। अभ्यवपत्तिः परिभव इति मेधातिथिः। सोऽयं व्यवहारं विरुन्धे। अभ्यवपत्तिरप्यभ्युपपत्तिरेव भवति। अभ्युपपत्तिरनुग्रहः परित्राणमित्यविसंवादी वादः। इदं चेहैवानुपदं व्यक्तं भविष्यति। &amp;lsquo;व्यसनसाहाय्यमभ्यवपत्तिः&amp;rsquo; (कौ० अ० २।१०।३?</description>
    </item>
    
    <item>
      <title>१६४ अभ्याङ् (अभि&#43;आ)</title>
      <link>https://vishvAsa.github.io/sanskrit/koshaH/upasargArtha-chandrikA/164_abhyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/164_abhyA~N/</guid>
      <description>अज्  अज् (अज गतिक्षेपणयोः)। &amp;lsquo;देवदत्त गामभ्याज शुक्लाम्&amp;rsquo; (पा० ८।१।८ वृत्तौ प्रत्युदाहरणम्)। अभ्याज=इतः प्रेरय। &amp;lsquo;तदाहुः कस्मादस्मा ऋषभं दक्षिणामभ्याजन्ति&amp;rsquo; (ऐ० ब्रा० ६।३)। अभि सम्यग् अजन्ति ददतीति षड्गुरु०। समीपमानयन्तीति च सायणः।  अश्  अश् (अशू व्याप्तौ)। &amp;lsquo;अभ्याशो ह यदस्मै स कामः समृध्येत&amp;rsquo; (छां० उ० १।३।१२)। अभ्याश आशंसा।  अस्  अस् (असु क्षेपे)। &amp;lsquo;मन्ये बाणस्य नगरमभ्यासस्थमरिन्दम&amp;rsquo; (हरि० २।१२२।१३)। अभ्यासस्थं निकटेस्थितम्। अभ्याश इत्येव तु युक्तम्।  आप्  आप् (आप्लृ व्याप्तौ)। &amp;lsquo;यदेवास्यात्र विद्वान्वाऽविद्वान्वातिरेचयति न वाभ्यापयति&amp;rsquo; (श० ब्रा० १०।१।३।१०)। अभ्यापयति समापयति समाप्तिं गमयति। &amp;lsquo;नोहाभिस्तं काममभ्यापयेत्&amp;rsquo; (श० ब्रा० १।१।१।?</description>
    </item>
    
    <item>
      <title>१६५ अभ्युद् (अभि&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/165_abhyud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/165_abhyud/</guid>
      <description>इ  इ (इण् गतौ)। &amp;lsquo;उदिह्युदिहि सूर्य वर्चसा मामभ्युदिहि&amp;rsquo; (अथर्व० १७।१।६)। माम् अभ्युदिहि ममाभिमुख्येनोदिहि उदयस्व। &amp;lsquo;यदद्य कच्च वृत्रहन्नुदगा अभि सूर्य&amp;rsquo; (ऋ० ८।९३।४)। अभ्युदगा अभिमुखमुदयमगाः। यत् कच्च यत्किञ्चित्। &amp;lsquo;पथ्यां स्वस्तिमभ्युद्यन्ति&amp;rsquo; (ऐ० ब्रा० २।११)। अभिलक्ष्य समाप्तिं गमयन्तीत्यर्थः। &amp;lsquo;अभ्युदिण उपर्युदयेऽर्थे प्रतीता काश्चन दिश उदाह्रियन्ते&amp;ndash;नैनं ग्रामेऽभिनिम्लोचेत् सूर्यो नाभ्युदियात् क्वचित्&amp;rsquo; (मनु० २।२१९)। &amp;lsquo;तं चेदभ्युदियात्सूर्यः शयानं कामचारतः&amp;rsquo; (मनु० २।२२०)। &amp;lsquo;तं चेज्जीवन्तमादित्यः प्रातरभ्युदयिष्यति&amp;rsquo; (भा० वि० २१।४७)। आत्मनेपदव्यत्यय इति चेदभ्युत्पूर्वस्यायतेरपि रूपं शक्यं प्रतिपत्तुम्। &amp;lsquo;न स्वपन्तमभ्युदियात्&amp;rsquo; (श० ब्रा० ३।२।२।२७)। इति। &amp;lsquo;लोकवीरान्को जीवितार्थी समरेऽभ्युदीयात्&amp;rsquo; (भा० वन० ५१।४४)। अभिमुखं यायात्, साम्मुख्यमादधीत, समासादयेत्। &amp;lsquo;राहोर्विमुक्तं विमलं समग्रं चन्द्रं यथैवाभ्युदितं तथैव&amp;rsquo; (भा० कर्ण० ८९।७२)। अभ्युदितमभित उदितं नवोदितम्। &amp;lsquo;सूर्येण ह्यभिनिम्लुक्तः शयानोभ्युदितश्च यः&amp;rsquo; (मनु० २।२२१)। शयानोऽभ्युदितः=शयानस्य यस्योपरि सूर्य उदितः सः। &amp;lsquo;एतांस्त्वभ्युदितान्विद्यात्&amp;rsquo; (मनु० ४।१०४)। अभ्युदितान् युगपदुत्पन्नान् (विद्युदादीन् पूर्वश्लोकोक्तान्)। &amp;lsquo;सुप्ते यस्मिन्नस्तमेति सुप्ते यस्मिन्नुदेति च। अंशुमानमभिनिम्लुक्ताभ्युदितौ च यथाक्रमम्॥&amp;rsquo; इत्यमरः। निगदव्याख्यातम्। &amp;lsquo;सूर्येणाभ्युदितो यश्च ब्रह्मचारी भवत्युत।&amp;rsquo; (भा० शां० ३४।३)। उक्तोऽर्थः। &amp;lsquo;अन्ये वा पुरुषव्याघ्र राजानोऽभ्युदितोदिताः&amp;rsquo; (भा० वन० २५४।३७)। अभ्युदितेभ्य उदिताः श्रेष्ठतमा इत्यर्थः। &amp;lsquo;सम्पन्नम् इत्यभ्युदये वाच्यम्&amp;rsquo; (मनु० ३।२५४)। अभ्युदयः समृद्धिः।  ऊह्  ऊह् (ऊह वितर्के)। &amp;lsquo;पुरस्तात्प्रत्यञ्चमभ्युदूहति&amp;rsquo; (तै० ब्रा० ३।८।४।३)। अभ्युदूहति तीरमभिलक्ष्योर्ध्वं प्रेरयतीत्यर्थः।  क्रम्  क्रम् (क्रमु पादविक्षेपे)। &amp;lsquo;अथैनामपराजितायां दिशि सप्त पदान्यभ्युत्क्रामयति&amp;rsquo; (आश्व० गृ० १।७)। अभ्युत्क्रामयति उच्चैर्बहिर्वा न्यासयति।  क्रुश्  क्रुश् (क्रुश आह्वाने रोदने च)। &amp;lsquo;न वा अनभ्युत्क्रुष्ट इन्द्रो वीर्यं कर्तुमर्हत्यभ्येनमुत्क्रोशामेति&amp;rsquo; (ऐ० ब्रा० ८।१२)। अभ्युत्क्रोशाम उच्चैः प्रशस्त्योद्धर्षयामेत्यर्थः।  गम्  गम् (गम्लृ गतौ)। &amp;lsquo;महच्चाभ्युद्गतं यशः&amp;rsquo; (रा० ४।२१।७)। अभ्युद्गतं प्रवृद्धं प्रसृप्तम्। &amp;lsquo;अभ्युद्गतास्त्वां वयमद्य सर्वे&amp;rsquo; (भा० आदि० ८८।९)। अभ्युगताः प्रत्युद्गतवन्तः। उपचार इति प्रत्येष्टुमभिमुखमग्रतः प्रवृत्ताः। &amp;lsquo;तेनाभ्युद्गमानन्दस्वागतैरभ्यनन्द्यत&amp;rsquo; (कथा० २४।१२२)। &amp;lsquo;कृतो दूरादेव स्मितमधुरमभ्युद्गमविधिः&amp;rsquo; (अमरु० १४)। अभ्युद्गमोऽभ्युत्थानम्।  चर्  चर् (चर गतिभक्षणयोः)। &amp;lsquo;भोजेष्वस्माँ अभ्युच्चरा सदा&amp;rsquo; (ऋ० ८।२५।२१)। सूर्यः प्रार्थ्यतेऽस्मानभ्युच्चर अभ्युदिहीति।  चि  चि (चिञ् चयने)। &amp;lsquo;उक्तार्थदार्ढ्यायानुमानान्तरमभ्युच्चिनोति।&amp;rsquo; अभ्युचिचनोति आवपति, अधिकं योजयति।  जीव्  जीव् (जीव प्राणधारणे)। &amp;lsquo;येन येन विशेषेण कर्मणा येन केन चित्। अभ्युज्जीवेत्साद्यमानः&amp;rsquo; (भा० शां० १४१।६३)। उत्कृष्टम्, ऊर्जस्वलं जीवेदित्यर्थः। &amp;lsquo;स्वबाहुबलमाश्रित्य योऽभ्युज्जीवति मानवः&amp;rsquo; (भा० उ० १३३।४५)। उक्तोऽर्थः।  नम्  नम् (णम प्रह्वत्वे शब्दे च)। &amp;lsquo;अभ्युन्नता पुरस्तादवगाढा जघनगौरवात् पश्चात्&amp;rsquo; (पदपङ्क्तिः ) (शा० ३।५)। अभ्युन्नता उन्नता उद्गता उद्रिक्ता।  नी  नी (णीञ् प्रापणे)। &amp;lsquo;अभ्यभि सोमानुन्नयन्ति&amp;rsquo; (पञ्च० ब्रा० १८।३।१४)। अभ्युन्नयन्ति उद्धरन्ति।  यम्  यम् (यम उपरमे)। &amp;lsquo;प्रसादार्थं मया तेऽयं शिरस्यभ्युद्यतोऽञ्जलिः&amp;rsquo; (भा० आदि० १२२।३०)। अभिमुखमुत्थापित उन्नीतः करसम्पुट इत्यर्थः। &amp;lsquo;आहृताभ्युद्यतां भिक्षां पुरस्तादप्रचोदिताम्&amp;rsquo; (मनु० ४।२४८)। अभ्युद्यताम् अभिमुखं स्थापिताम्।  श्रि  श्रि (श्रिञ् सेवायाम्)। &amp;lsquo;अभ्युच्छ्रयं च रोम्णां वै&amp;rsquo; (भा० स्त्री० ५।६)। अभ्युच्छ्रय उद्गम उदञ्चनम्।  सिच्  सिच् (षिच क्षरणे)। &amp;lsquo;अद्भिरभ्युत्षिञ्चस्त्रिः प्राश्नाति&amp;rsquo; (शां० गृ० ३।८।३)। अभ्युत्सिञ्चन् उपरि जलमासिञ्चन्नित्यर्थः। &amp;lsquo;गृहपतय एव व्रतमभ्युत्सिच्य प्रयच्छेयुः&amp;rsquo; (श० ब्रा० ३।४।२।१५)। तानूनप्त्रमाज्यं पयसा संनीय दद्युरित्याह।  स्था  स्था (ष्ठा गतिनिवृत्तौ)। &amp;lsquo;यदा यदा हि धर्मस्य ग्लानिर्भवति भारत। अभ्युत्थानमधर्मस्य…&amp;rsquo; (गीता ४।७)॥ अभ्युत्थानं वृद्धिरुपचयः। &amp;lsquo;नाभ्युत्तिष्ठन्ति गुरून्&amp;rsquo; (काद०)। ज्यायस आचार्यादीन्वाऽभ्यागच्छतो विलोक्य स्वासनान्नोत्तिष्ठन्ति। ये गुरून्नाभ्युत्तिष्ठन्ति ते नाभ्युदयन्त इति वयम्। &amp;lsquo;स विशः सबन्धूनन्नमन्नाद्यमभ्युदतिष्ठत्&amp;rsquo; (अथर्व० १५।८।२)। अभ्युत्थानं च युद्धार्थे कृष्णपक्षचतुर्दशीम्। &amp;lsquo;कृत्वा निर्याह्यमावास्यां विजयाय बलैर्वृतः&amp;rsquo; (रा० ६।७२।६५-६६)। अभ्युत्थानं शिबिरस्य स्कन्धावारस्योच्चलनम्।  स्मि  स्मि (ष्मिङ् ईषद्धसने )। &amp;lsquo;कुमुदोत्फुल्लमुदकं ताराभिश्चित्रमम्बरम्। सममभ्युत्स्मयन्तीव शर्वरीष्वितरेतरम्&amp;rsquo; (हरि० ३।१६।२०)॥ अभ्युत्स्मयन्ति गर्वमाविष्कुर्वन्तीत्यर्थः।  हा  हा (ओहाङ् गतौ)। &amp;lsquo;प्राणमभ्युज्जिहते&amp;rsquo; (छां० उ० १।११।५)। प्राणत (एव) उत्पद्यन्त इत्यर्थः।  हृ  हृ (हृञ् हरणे)। &amp;lsquo;यस्याग्नावग्निमभ्युद्धरेयुः&amp;rsquo; (तै० सं० २।२।४।१५)। उपरि प्रणयनमुद्धरणम्। तस्योपरि पुनः प्रणयनमभ्युद्धरणमिति भट्टभास्करः। &amp;lsquo;समर्थान्नावमन्यन्ते दीनानभ्युद्धरन्ति च&amp;rsquo; (भा० द्रोण० १४४।२७)। अभ्युद्धरन्ति रक्षन्ति परीप्सन्ति, परित्रायन्ते, गोपायन्ति। &amp;lsquo;गाढश्चाभ्युद्धार्यश्च पेटकः&amp;rsquo; (कौ० अ० २।१४।२६)। अभ्युद्धार्य उदहनीयः, उद्वोढुं शक्यः।  </description>
    </item>
    
    <item>
      <title>१६६ अभ्युदाङ् (अभि&#43;उद्&#43;आ)</title>
      <link>https://vishvAsa.github.io/sanskrit/koshaH/upasargArtha-chandrikA/166_abhyudA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/166_abhyudA~N/</guid>
      <description>इ  इ (इण् गतौ)। &amp;lsquo;स्वयमेनमभ्युदेत्य ब्रूयात्&amp;rsquo; (अथर्व० १५।१२।२)। अभ्युदेत्य=प्रत्युद्गम्य।  नी  नी (णीञ् प्रापणे)। &amp;lsquo;प्रावृतां यज्ञोपवीतिनीमभ्युदानयन्&amp;rsquo; (गो० गृ० २।१।१९)। अभ्युदानयन् अभिमुखं प्रापयन्।  हृ  हृ (हृञ् हरणे)। &amp;lsquo;एकैकमभ्युदाहरत्युदकुम्भमाज्येनाग्रतः परिषेचनाय&amp;rsquo; (वाराह श्रौ० १।७।४।२४)। अभ्युदाहरति उद्धरति उत्थापयति। अर्थस्य तद्विरुद्धेन निदर्शनमभ्युदाहरणम्। निगदव्याख्यातम्।  </description>
    </item>
    
    <item>
      <title>१६७ अभ्युप (अभि&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/167_abhyupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/167_abhyupa/</guid>
      <description>इ  इ (इण् गतौ)। &amp;lsquo;मीनो नु हन्त कतमां गतिमभ्युपैतु&amp;rsquo; (भामिनी० १।१६)। अधिगच्छतु प्राप्नोतु। &amp;lsquo;किं बुद्धिमत्प्रयुक्तं नाभ्युपैति शोभाम्&amp;rsquo; (दशकु० पृ० १६५)। &amp;lsquo;सहसाऽभ्युपैति बलवान् कालः कृतान्तः&amp;rsquo; (भर्तृ० ३।८३)। &amp;lsquo;निद्रा शनैः केशवमभ्युपैति द्रुतं नदी सागरमभ्युपैति&amp;rsquo; (रा० ४।२८।२५)। इत्युदाहृतिषु सर्वत्राभ्युपेणः प्राप्तिरर्थः। &amp;lsquo;सुखं प्रयाणै रिपुमभ्युपेयात्&amp;rsquo; (का० नी० सा० १६।४१)। अन्तिकं यायात् समासीदेदित्यर्थः। &amp;lsquo;सत्यं न तद्यच्छलमभ्युपैति&amp;rsquo; (हितोप० ३।६१)। छलेन युज्यत इत्यर्थः। &amp;lsquo;त्रिरह्नोऽभ्युपयन्नपः&amp;rsquo; (मनु० ११।२५९)। सलिलमवगाहमानः, आप्लवमानः, स्नान्। &amp;lsquo;सप्तमाद् दशमाद्वापि ज्ञातयोऽभ्युपयन्त्यपः&amp;rsquo; (याज्ञ० ३।३)। प्रविशन्तीत्यर्थः। ज्ञातयश्च शरीरमग्नौ संयोज्यानवेक्षमाणा अपोऽभ्युपयन्ति इति शातातपवचनं मिताक्षरायाम्। &amp;lsquo;सशिरस्कोऽभ्युपेयादपः&amp;rsquo; (व० ध० शा० ४।३८)। उक्तोऽर्थः। &amp;lsquo;व्यतीतकालस्त्वहमभ्युपेतः&amp;rsquo; (रघु० ५।१४)। अभ्युपेत उपपन्न उपेतः। &amp;lsquo;मन्दायन्ते न खलु सुहृदामभ्युपेतार्थकृत्याः&amp;rsquo; (मेघ० ३८)। अभ्युपेताऽभ्युपगता स्वीकृता प्रतिपन्ना। &amp;lsquo;अस्मै दास्यमभ्युपेतं मया&amp;rsquo; (दशकु०)। अभ्युपेतं प्रतिश्रुतम्। &amp;lsquo;विरोध्य मोहात्पुनरभ्युपेयुषाम्&amp;rsquo; (कि० १८।४२)। अभ्युपेयुषां विधेयतां वशंवदतां गतानाम्। &amp;lsquo;अनभ्युपाय एष शब्दानां प्रतिपत्तौ प्रतिपदपाठः&amp;rsquo; (भा० प्र० आ०)। अभ्युपाय उपायः। &amp;lsquo;यैरभ्युपायैरेनांसि मानवो व्यपकर्षति&amp;rsquo; (मनु० ११।२१०)। उक्तोऽर्थः।  गम्  गम् (गम्लृ गतौ)। &amp;lsquo;न तु धनदायासावभ्युपगच्छति&amp;rsquo; (दशकु०)। देयमभ्युपैति स्वीकरोति। &amp;lsquo;वयमभ्युपगच्छामः कृष्णेन त्वां प्रधर्षितम्&amp;rsquo; (हरि० १।३९।५)। अभ्युपपद्यामहे, साहाय्यार्थमुपेमः। &amp;lsquo;एवं मन्त्रविदो विप्रास्तपस्तप्त्वा सुदुष्करम्। गुरूनभ्युपगच्छन्ति यशसोऽर्थाय भाविनि&amp;rsquo; (भा० आदि० १२४।१२)॥ अभ्युपगच्छन्त्याराधयन्ति। &amp;lsquo;द्विजगुरुदरिद्रमित्रप्रव्रजितोपनतसाध्वनाथाभ्युपगतानां चात्मबान्धवानामिव स्वभेषजैः प्रतिकर्तव्यम्&amp;rsquo; (सुश्रुत० सूत्र० २।५)। अभ्युपगता दूरादायाताः। &amp;lsquo;आषाढीमभ्युपगतो भरतः कोसलाधिपः&amp;rsquo; (रा० ४।२८।५५)। अभ्युपगतः सम्प्रति प्राप्तः। &amp;lsquo;परलोकमभ्युपगते (भर्तरि) विविशुर्ज्वलनं त्विषः&amp;rsquo; (शिशु० ९।१३)। अभ्युपगते प्राप्ते। &amp;lsquo;अभ्युपगतं तावदस्माभिरेवम्&amp;rsquo; (शा० ५)। अभ्युपगतं स्वीकृतम्। कः पुनरयं महात्मा यत्र भवन्तोप्येवमभ्युपगताः। प्रियः सुहृदयमित्येवमङ्गीकारं प्राप्ताः। कर्तरि क्तः। &amp;lsquo;मामभ्युपगमय्य&amp;rsquo; (दशकु०)। मामभ्युपगच्छन्तं प्रचोद्येत्यर्थः। &amp;lsquo;न हि मेऽन्यद् भवेच्छ्रेयो वनाभ्युपगमादृते&amp;rsquo; (भा० शल्य० २।४९)। अभ्युपगम उपगमः प्राप्तिर्गमनम्। &amp;lsquo;करिष्याम्येवं नो पुनरिति भवेदभ्युपगमः&amp;rsquo; (रत्ना० २।१८)। निगदव्याख्यातम्। &amp;lsquo;क्रियाभ्युपगमात्त्वेतद् बीजार्थं यत्प्रदीयते&amp;rsquo; (मनु० ९।५३)। अभ्युपगमः संवित्, प्रतिज्ञानम्। अत्रोत्पन्नमपत्यमावयोरुभयोरपि भवत्वित्येवंरूपम्। &amp;lsquo;युष्माकमभ्युपगमः प्रमाणं पुण्यपापयोः&amp;rsquo; (महावीर० १।३८)। अभ्युपगमोऽभिमतं मतम्, परिगृहीतं दर्शनम्। धातूपसर्गयोः कार्यमन्तरङ्गमित्यभ्युपगमात्। अभ्युपगमः स्वीकारः। अभ्युपगमसिद्धान्तः सर्वतन्त्रराद्धान्तः।  धा  धा (डुधाञ् धारणपोषणयोः)। &amp;lsquo;तम् (अङ्गारम्) मध्यमेन कपालेनाभ्युपदधाति&amp;rsquo; (श० ब्रा० १।२।१।६)। अङ्गारस्योपरि मध्यमं कपालं निदधातीत्यर्थः। &amp;lsquo;नान्ययेष्टकयोपरिष्टादभ्युपदध्यात्&amp;rsquo; (श० ब्रा० ८।७।१।१२)। उक्तोऽर्थः।  पद्  पद् (पद गतौ)। &amp;lsquo;अथ चेदीदृशीं वृत्तिं क्लीबामभ्युपपद्यसे&amp;rsquo; (भा० उ० १३४।२२)। अभ्युपपद्यसे स्वीकरोषि, श्रयसि। &amp;lsquo;तं कृच्छ्रगतमद्य त्वं कस्मान्नाभ्पुपपद्यसे&amp;rsquo; (भा० सौ० १२।३)। अभ्युपपद्यसेऽनुगृह्णासि, कृपायसे। &amp;lsquo;स सुहृद् यो विपन्नार्थमभ्युपपद्यते&amp;rsquo; (रा० ६।६३।२७)। त्रायते उद्धरति। &amp;lsquo;तान्भृगूणां यदा दारान् कश्चिन्नाभ्युपपद्यत&amp;rsquo; (भा० आदि० १८०।८)। &amp;lsquo;तपः कृशामभ्युपपत्स्यसे सखीं वृषेव सीतां तदवग्रहक्षताम्&amp;rsquo; (कु० ५।६१)। अभ्युपपत्स्यसेऽनुग्रहीष्यसि, उद्धरिष्यसि, त्रास्यसे। &amp;lsquo;वयमभ्युपपत्स्यामो यद्यच्युतस्तवोपरि वैरानुबन्धं करिष्यति&amp;rsquo; (वि० पु० ४।१३।६९)। साहाय्यमाचरिष्याम इत्यर्थः। &amp;lsquo;शार्दूलावस्कन्दगोचरामिमामभिजातकन्यकामभ्युपपन्नवानस्मि&amp;rsquo; (मालती० ४)। उपगम्य त्राणवानस्मि। &amp;lsquo;अभ्युपपन्नवत्सलः खलु तत्र भवान् आर्यचारुदत्तः श्रूयते&amp;rsquo; (मृच्छ० ७)। अभ्युपपन्नः प्रपन्नः शरणागतः। &amp;lsquo;ब्राह्मणाभ्युपपत्तौ च शपथे नास्ति पातकम्&amp;rsquo; (मनु० ८।११२)। अभ्युपपत्तिः परित्राणं परीप्सा, पर्याप्तिः। &amp;lsquo;स्त्रीविप्राभ्युपपत्तौ च घ्नन्धर्मेण न दुष्यति&amp;rsquo; (मनु० ८।३४९)। उक्तोऽर्थः। अभ्युपपत्तिरनुग्रह इत्यमरः। &amp;lsquo;मात्रोरभ्युपपत्तिश्च धर्मोपनिषदं प्रति&amp;rsquo; (भा० आदि० १।११४)। अभ्युपपत्ती रेतः सेकार्थं गमनम्। &amp;lsquo;दुर्वाससा दत्ता विद्येहोपनिषच्छब्देनाभिप्रेता। त्वया तदवस्थया पुत्राभ्युपपादनार्थं याचितः, तेन स लब्धो वर्धितश्च&amp;rsquo; (दशकु० पृ० १४०)। अभ्युपपादनं संवर्धनम्। &amp;lsquo;रतिमभ्युपपत्तुमातुरां मधुरात्मानमदर्शयत्पुरः&amp;rsquo; (कु० ४।२५)। अभ्युपपत्तुं सान्त्वयितुम्।  या  या (या प्रापणे, प्रापणमिह गतिः)। &amp;lsquo;तौ राजपुत्रौ सहसाऽभ्युपायाच्छायेव राहोर्दिवि चन्द्रसूर्यौ&amp;rsquo; (रा० २।२९।३३)। अभ्युपायात् उपाद्रवत्।  विश्  विश् (विश प्रवेशने)। &amp;lsquo;तत्र जाम्बूनदमयं पर्यङ्कं…। विविधास्तरणास्तीर्णमभ्युपाविशदच्युतः&amp;rsquo; (भा० उ० ९१।९)। अभ्युपाविशत्=अध्यास्त।  स्था  स्था (ष्ठा गतिनिवृत्तौ)। &amp;lsquo;निवासमकरोद् धीमान् सुग्रीवेणाभ्युपस्थितः&amp;rsquo; (भा० वन० २८०।४०)। अभ्युपस्थित उपस्थितः कृतोपस्थानः सेवितः।  </description>
    </item>
    
    <item>
      <title>१६८ अभ्युपाङ् (अभि&#43;उप&#43;आ)</title>
      <link>https://vishvAsa.github.io/sanskrit/koshaH/upasargArtha-chandrikA/168_abhyupA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/168_abhyupA~N/</guid>
      <description>इ  इ (इण् गतौ)। &amp;lsquo;ते यथापथं सायं गृहानभ्युपायन्ति&amp;rsquo; (जै० ब्रा० १।१०६)। प्राप्नुवन्ति आसादयन्ति।  दा  दा (डुदाञ् दाने)। &amp;lsquo;फलानि पातयामास सम्यक् परिणतान्युत। अभ्युपादाय विस्रब्धो भक्षयामास…&amp;rsquo; (भा० शां० २३।२१-२२)। तान्युपादायेति पाठान्तरम्। अभ्युपादाय=अवचित्य, अवचयं कृत्वा।  वृत्  वृत् (वृतु वर्तने)। &amp;lsquo;तद्धेक्षाञ्चक्रे नैव सर्वेणैवात्मना मनुष्यानभ्युपावृतम्&amp;rsquo; (श० ब्रा० २।२।१।१३)। अभ्युपावृतम् उपासृपम्।  </description>
    </item>
    
    <item>
      <title>१६९ अभ्युपाव (अभि&#43;उप&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/169_abhyupava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/169_abhyupava/</guid>
      <description>हृ  हृ (हृञ् हरणे)। &amp;lsquo;अग्रेण मैत्रावरुणस्य धिष्ण्यम्। मैत्रावरुणी पयस्या निहिता तामस्य बाहू अभ्युपावहरति&amp;rsquo; (श० ब्रा० ५।४।३।२७)। अभ्युपावहरति समीपमाकर्षति।  </description>
    </item>
    
    <item>
      <title>१७० अभिनि (अभि&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/170_abhini/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/170_abhini/</guid>
      <description>इ  इ (इण् गतौ)। &amp;lsquo;पतिरिव जायामभि नो न्येतु&amp;rsquo; (ऋ० १०।१४९।४)। अभिन्येतु कार्त्स्न्येन संविशत्वित्यर्थः।  उब्ज्  उब्ज् (उब्ज आर्जवे)। &amp;lsquo;तेन शत्रूनभि सर्वान्न्युब्ज&amp;rsquo; (अथर्व० ८।८।६)। अभिन्युब्ज वशे कुरु, आवर्जय, रन्धय (वेदे रधिर्वशगमने वर्तते, तस्येदं णिचि लोटि)।  क्रम्  क्रम् (क्रमु पादविक्षेपे)। &amp;lsquo;पणीन् न्यक्रमीरभि विश्वान्राजन्नराधसः&amp;rsquo; (ऋ० १०।६०।६)। अभिन्यक्रमीः=अधस्पदमकार्षीः।  धा  धा (डुधाञ् धारणपोषणयोः)। &amp;lsquo;एभिश्च लोकैरभिनिधास्यामः&amp;rsquo; (श० ब्रा०)। अवपीडयिष्यामः। लोकैः करणभूतैः। &amp;lsquo;इति यूपाग्रं स्वरुणाऽभिनिदधाति&amp;rsquo; (वाराह श्रौ० ३।२।६।२३)। अभिनिदधाति=अभिदधाति संयुनक्ति=संयौति। &amp;lsquo;अथासिनाऽभिनिदधाति&amp;rsquo; (पशुम्) (श० ब्रा० ३।८।२।१२)। उक्तोऽर्थः। &amp;lsquo;इदमहं तं त्वयाऽभिनिदधामि यो नो निष्ट्यो योऽनिष्ट्योऽभिदासति&amp;rsquo; (आप० श्रौ० ५।३।१२।२)। &amp;lsquo;यथा शीर्णे गरमभिनिदध्यात्&amp;rsquo; (श० ब्रा० ११।५।८।६)। उपरि निदध्यादित्यर्थः। &amp;lsquo;गुरुं भारमभिनिदधते&amp;rsquo; (ऐ० ब्रा० ४।१३)। स्वस्योपरि निदधते आदधते वहनाय। &amp;lsquo;क्षुरेणाभिनिदधाति&amp;rsquo; (श० ब्रा० ३।१।२।७)। **ईषत्स्पृशतीत्यर्थः। &amp;lsquo;दक्षिणं कर्णमभिनिधाय वाग्वागिति त्रिः&amp;rsquo; (श० ब्रा० १।३।४।१२)। (शिशोः) उपकर्णं मुखमाधायेत्याह। &amp;lsquo;एते च द्वैपदा यथा गृहीतमभिनिधीयन्ते&amp;rsquo; (ऋ० प्रा० २।१९)। सन्निधाप्योच्चार्यन्ते। अभिनिहिताख्येन सन्धिना पठ्यन्त इत्यर्थः। &amp;lsquo;अन्तःस्थाः स्वे स्वे च परेऽपि रक्ताः&amp;rsquo; (ऋ० प्रा० ६।१८)। अन्तःस्था अभिनिधीयन्ते स्वे स्वे च प्रत्यय इत्युवटः। &amp;lsquo;अनभिनिहितो वै पुरुषोऽन्नेन च प्राणेन च&amp;rsquo; (श० ब्रा० ७।४।२।९)। अनभिनिहितोऽनवपीडितः। अनभिनिहित एव सव्येन पाणिना भवति। &amp;lsquo;लेशेनानाभिनिहिता वक्तव्याः&amp;rsquo; (छां० उ० २।२२।५)। अनभिनिहिता असङ्कीर्णाः। अद्रुतोच्चारिता इति गोपालानन्दस्वामी। &amp;lsquo;अथवा मध्यममुपधाय सव्यस्य पाणेरङ्गुल्या अभिनिधाय&amp;rsquo; (आप० श्रौ० १।७।२३।३)। अभिनिधाय=अभिपीड्य।  ध्यै  ध्यै (ध्यै चिन्तायाम्)। &amp;lsquo;तं शब्दमभिनिध्याय&amp;rsquo; (रा० १।२८।७)। तत्र शब्दे मनः प्रणिधाय। आलक्ष्येति कतकः। कतकटीकायां १।२६।२८ इत्यत्र पाठः।  नृत्  नृत् (नृती गात्रविक्षेपे)। &amp;lsquo;तद्यथाऽभ्यागारमभिनिनर्तं पुनः पुनः पाप्मानं निर्हण्यादेवमेवैतैरसुरान् निर्घ्नन्ति&amp;rsquo; (शां० ब्रा० १७।८)।  विश्  विश् (विश प्रवेशने)। &amp;lsquo;भयं तावत्सेव्यादभिनिविशते सेवकजनम्&amp;rsquo; (मुद्रा० ५।१२)। व्याप्नोतीत्यर्थः। &amp;lsquo;सैव धन्या गणिकादारिका यामेवं भवन्मनोऽभिनिविशते&amp;rsquo; (दशकु०)। यस्याम् आसक्तिमद् भवति, प्रसजति, संलग्नं भवति। &amp;lsquo;ते चेदभिनिवेक्ष्यन्ते नाभ्युपैष्यन्ति मे वचः&amp;rsquo; (भा० उ० ७७।१७)। अभिनिवेश आग्रहः। अभिनिवेक्ष्यन्ते आग्रहं हठं करिष्यन्ति। &amp;lsquo;अभिन्यविक्षथास्त्वं मे यथैवाव्याहता मनः&amp;rsquo; (भट्टि० ८।८०)। अभिन्यविक्षथाः प्राविक्षः। &amp;lsquo;स्वहस्तदत्ते मुनिमासने मुनिश्चिरन्तनस्तावदभिन्यवीविशत्&amp;rsquo; (शिशु० १।१५)। स्वाभिमुख्येनोपवेशितवानित्यर्थः। &amp;lsquo;स्वभावत एतेषां शब्दानामेतेष्वर्थेष्वभिनिविष्टानां निमित्तत्वेनान्वाख्यानं क्रियते&amp;rsquo; (पा० २।११ सूत्रे भाष्ये)। अभिनिविष्टानां निश्चितप्रयोगाणाम्। &amp;lsquo;उरस्तेऽभिनिविष्टं वै यावत्स्कन्धात्समुन्नतम्&amp;rsquo; (रा० २।९।४१)। अभिनिविष्टं व्याप्तम् (स्थगुना)। &amp;lsquo;गर्भमाधत्त राज्ञी गुरुभिरभिनिविष्टं लोकपालानुभावैः&amp;rsquo; (रघु० २।७५)। उक्तोऽर्थः। &amp;lsquo;अथवाऽभिनिविष्टबुद्धिषु व्रजति व्यर्थकतां सुभाषितम्&amp;rsquo; (शिशु० १६।४३)। &amp;lsquo;माधवापकारं प्रत्यभिनिविष्टा भवामि&amp;rsquo; (माल० ६)। साग्रहं प्रवृत्ता भवामीत्यर्थः। &amp;lsquo;निन्दाक्षेपापमानादेरमर्षोऽभिनिविष्टता&amp;rsquo; (सा० द० )। निगदव्याख्यातम्। रूढिशब्दा एते। नात्रावयवार्थेऽभिनिवेष्टव्यम् (वृत्तौ)। अवश्यमत्रावयवार्थ उन्नेय इति दृढा चित्तवृत्तिर्न कार्येत्याह। &amp;lsquo;जनकात्मजायां नितान्तरूक्षाभिनिवेशमीशम्&amp;rsquo; (रघु० १४।४३)। अभिनिवेशः संकल्पः निश्चयः। &amp;lsquo;अनुरूपाभिनिवेशतोषिणाम्&amp;rsquo; (कु० ५।७)। अभिनिवेशो निश्चयदार्ढ्यम्। &amp;lsquo;कस्मिंस्ते भावाभिनिवेशः&amp;rsquo; (विक्रम० ३)। भावाभिनिवेशो हृदयासङ्गः। &amp;lsquo;अविद्यास्मितारागद्वेषाभिनिवेशाः क्लेशाः&amp;rsquo; (यो० सू० २।३)। अभिनिवेशोऽविद्याभेदो मृत्युभयस्योत्पादकः। &amp;lsquo;धर्मिणां विशेषेण स्वर्गं लोकं धर्मविदाप्नोति ज्ञानाभिनिवेशाभ्याम्&amp;rsquo; (गौ० ध० ३।१०।५०)। अभिनिवेशस्तात्पर्येणानुष्ठानम् इति हरदत्तः। &amp;lsquo;तत्र यथावदनुपूर्वक्रिया प्रधानस्यार्थस्य पूर्वमभिनिवेश इत्यर्थक्रमः&amp;rsquo; (कौ० अ० २।१०।७)। अभिनिवेश उपन्यासः। &amp;lsquo;बालिश्यादभियोक्तुर्वा दुःश्रुतं दुर्लिखितं प्रेताभिनिवेशं वा समीक्ष्य साक्षिप्रत्ययमेव स्यात्&amp;rsquo; (कौ० अ० ३।११।४३)। उक्तोऽर्थः। &amp;lsquo;एकार्थाभिनिवेशित्वमरिलक्षणमुच्यते&amp;rsquo; (का० नी० सा० ८।१४)। अभिनिवेश आग्रहः, तद्वान्, तत्ता। &amp;lsquo;वितथाभिनिवेशी च जायतेऽन्त्यासु योनिषु&amp;rsquo; (याज्ञ० ३।१३४)। असत्यभूते वस्तुनि पुनः पुनः संकल्पोऽभिनिवेशस्तद्वान्। &amp;lsquo;कल्याणाभिनिवेशिनः&amp;rsquo; (काद०)। कल्याणः शोभनोऽभिनिवेशोऽसकृच्छीलितः सङ्कल्पो यस्य तस्य।  वृत्  वृत् (वृतु वर्तने)। &amp;lsquo;देवानां रातिरभि नो निवर्तताम्&amp;rsquo; (ऋ० १।८९।२)। अस्मदाभिमुख्येन प्रत्यायातु। &amp;lsquo;तं कृत्येऽभिनिवर्तस्व&amp;rsquo; (अथर्व० १०।१।७)। हे कृत्ये तमभिलक्ष्येतो याहीत्याह।  श्रि  श्रि (श्रिञ् सेवायाम्)। &amp;lsquo;ततोऽपो वायुमाकाशमित्यभिनिश्रयेत्&amp;rsquo; (आप० ध० २।२२।४)। अभिनिश्रयेत् सेवेत।  ष्ठिव्  ष्ठिव् (ष्ठिवु निरसने)। &amp;lsquo;नातपति निष्ठीवेन्नेदेतमभिनिष्ठीवानीति&amp;rsquo; (श० ब्रा० १४।१।१।३३)। एतं सूर्यमभिनिष्ठीवानि सूर्यस्योपरि निष्ठीवानीत्यर्थः।  सद्  सद् (षद्लृ विशरणगत्यवसादनेषु)। &amp;lsquo;यद्येतां वयोऽभिनिषीदेत्&amp;rsquo; (सत्या० श्रौ० २४।७।१४)। अभिनिषीदेत्=उपरि तिष्ठेत्।  स्यन्द्  स्यन्द् (स्यन्दू स्रवणे)। &amp;lsquo;यस्याः पयोभिनिष्यन्दात्क्षीरोदो नाम सागरः&amp;rsquo; (रा ७।२३।२१)। पयोऽभिनिष्यन्दोऽम्बुसरणम्।  </description>
    </item>
    
    <item>
      <title>१७१ अभि निस् (अभि निर्)</title>
      <link>https://vishvAsa.github.io/sanskrit/koshaH/upasargArtha-chandrikA/171_abhi_nis_abhi_nir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/171_abhi_nis_abhi_nir/</guid>
      <description>कृ  कृ (डुकृञ् करणे)। &amp;lsquo;कृत्याकृतो वलगिनोऽभिनिष्कारिणः प्रजाम्। मृणीहि&amp;rsquo; (अथर्व० १०।३।३१)।  क्रम्  क्रम् (क्रमु पादविक्षेपे)। &amp;lsquo;अभिनिष्क्रामति द्वारम्&amp;rsquo; (पा० ४।३।८६)। स्रुघ्नमभिनिष्क्रामति कान्यकुब्जद्वारं सौघ्नम् इति वृत्तिः। स्रुघ्नमभिलक्ष्य निर्यातीत्यर्थः। &amp;lsquo;प्रविश्य चाभिनिष्क्रान्तं सुग्रीवं वानरर्षभाः। अभ्यषिञ्चन्महामात्रा…&amp;rsquo; (रा० ४।२५।२१)॥ अभिनिष्क्रान्तमभिलक्ष्य निर्यातम्। &amp;lsquo;अगारादभिनिष्क्रान्तः&amp;rsquo; (मनु० ६।४१)। परिव्राजको बुभूषन् गृहान् निष्क्रान्तः। अभिनिष्क्रमणं प्रव्रजितुकामस्य गेहत्यागः। &amp;lsquo;वर्धमानपुरद्वारादभिनिष्क्रम्य&amp;rsquo; (भा० वन० १।१०)। अभिलक्ष्य बहिर्गत्वेत्यर्थः।  क्षिप्  क्षिप् (क्षिप प्रेरणे)। &amp;lsquo;कन्दुकोऽभिनिः क्षिप्त इव प्रतिफलन्मुहुः। आपतत्यात्मनि प्रायो दोषोऽन्यस्य चिकीर्षितः&amp;rsquo; (कथा० २०।२१३)॥ निरुदोऽर्थे। अभिरपार्थः।  पत्  पत् (पत्लृ गतौ)। &amp;lsquo;गवाक्षजालैरभिनिष्पतन्त्यः&amp;rsquo; (रत्नभासः) (भट्टि० १।८)। अभितो निर्गच्छन्त्यः, निश्चरन्त्यः।  पद्  पद् (पद गतौ)। &amp;lsquo;परं ज्योतिरुपसम्पद्य स्वेन रूपेणाभिनिष्पद्यते&amp;rsquo; (बृह० उ० ८।३।४)। आविर्भवतीत्यर्थः। &amp;lsquo;यथा सुवर्णः प्रवृत्तस्तप्यमानः सुवर्णतामभिनिष्पद्यते&amp;rsquo; (जै० ब्रा० १।२८)। अभिनिष्पद्यते प्राप्नोति। &amp;lsquo;नक्तमहरेवाभिनिष्पद्यते&amp;rsquo; (छां० उ० ८।४।२)। अभिनिष्पद्यतेऽभिनिर्वर्तते। &amp;lsquo;इममेवाकाशमभिनिष्पद्यन्ते&amp;rsquo; (श० ब्रा० १४।९।१।१९)। प्राप्नुवन्ति, अभिसंविशन्तीत्यर्थः। &amp;lsquo;प्रज्ञा चतुरो धर्मान् ब्रह्मणमभिनिष्पादयति&amp;rsquo; (श० ब्रा० ११।५।७।१)। अभिनिष्पादयति प्रापयति। &amp;lsquo;एतां दिशमभिनिष्पद्य&amp;rsquo; (श० ब्रा० १३।८।१।९)। गत्वेत्यर्थः।  मुच्  मुच् (मुच्लृ मोक्षणे)। &amp;lsquo;तथा सूर्याभिनिर्मुक्तः&amp;rsquo; (भा० शां० ३४।३)। अभिनिर्मुक्तोऽभिनिम्लुक्त इति वा पाठः साधीयान्। मुचेरस्तमयेऽर्थे प्रयोगादर्शनात्। चिरन्तनोऽयं पाठभ्रंशो नेदानीन्तनः।  वृत्  वृत् (वृतु वर्तने)। &amp;lsquo;घृतमधुनी समं संमिश्रिते विषमभिनिर्वर्तते।&amp;rsquo; अभिनिर्वर्तते निष्पद्यते। &amp;lsquo;गुर्वर्थमभिनिर्वर्त्य पुनरेष्यामि ते वशम्&amp;rsquo; (भा० आश्व० ५७।६)। अभिनिर्वर्त्य=निष्पाद्य सम्पाद्य संसाध्य। &amp;lsquo;यस्य ह्यर्थाभिनिर्वृत्तौ भवन्त्याप्यायिताः परे&amp;rsquo; (भा० उ० १३४।१०)। अभिनिर्वृत्तिः सिद्धिः।  स्तन्  स्तन् (स्तनगदी देवशब्दे, देवशब्दो मेघगर्जितम्)। &amp;lsquo;अभिनिसः स्तनः शब्दसंज्ञायाम्&amp;rsquo; (पा० ८।३।८६)। अभिनिस्तानो विसर्जनीयः। अभिनिष्टानो विसर्जनीय इति वृत्तावुदाहरणे। अभिनिस्तनति मृदङ्ग इति च प्रत्युदाहरणं स्थितम्। सूत्रे वृत्तौ च वा खर्परे शरीति विसर्जनीयस्य विकल्पेन लोपो द्रष्टव्यः।  हृ  हृ (हृञ् हरणे)। &amp;lsquo;ते स्पन्दमाना…कर्मविपाकं चाभिनिर्हरन्ति&amp;rsquo; (२।३ यो० सू० भा०)। अभिनिर्हरन्ति निष्पादयन्ति। &amp;lsquo;कृतसंमोदन-कथासत्कारासनाभिनिर्हारः&amp;rsquo; (अवदा० जा० २३)। आसनाभिनिर्हार आसनस्याहरणम्। निरस्थाने। &amp;lsquo;अभिनिर्हृतानां तु सीम्न्यनध्यायः&amp;rsquo; (आप० ध० १।३।९।१६)। कृतनिर्हाराणां प्रेतानाम्।  </description>
    </item>
    
    <item>
      <title>१७२ अभिपरा (अभि&#43;परा)</title>
      <link>https://vishvAsa.github.io/sanskrit/koshaH/upasargArtha-chandrikA/172_abhiparA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/172_abhiparA/</guid>
      <description>वद्  वद् (वद व्यक्तायां वाचि)। &amp;lsquo;तां हायं ज्ञात्वाऽभिपरोवाद&amp;rsquo; (श० ब्रा० ११।५।१।६)। अभिपरोवाद नम्रं निवेदयामास। &amp;lsquo;तत उ होत्तरार्धात्सदसश्चित्रो गौश्रायणिरभिपरोवाद&amp;rsquo; (शां० ब्रा० २३।५)। उक्तोऽर्थः।  </description>
    </item>
    
    <item>
      <title>१७३ अभिपरि (अभि&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/173_abhipari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/173_abhipari/</guid>
      <description>इ  इ (इण् गतौ)। &amp;lsquo;दृढं त्वभिपरीतोहमर्जुनेन पुनः पुनः&amp;rsquo; (भा० द्रोण० १११।१०)। दृढमभिपरीतो यन्त्रितः। अभिपरीत उपरुद्धः।  प्लु  प्लु (प्लुङ् प्लवनतरणयोः)। &amp;lsquo;उवाच भीममासीनं कृपयाभिपरिप्लुतम्&amp;rsquo; (भा० उ० ७५।३)। कृपयाविष्टम् इत्यर्थः। अनर्थकोऽभिः परिणा हि गतार्थः।  हृ  हृ (हृञ् हरणे)। &amp;lsquo;न मन्त्रवता यज्ञाङ्गेनात्मानमभिपरिहरेत्&amp;rsquo; (बौ० ध० १।७।१५।७)। आत्मानं बहिर्न कुर्यात्। यज्ञपात्रस्याग्नेश्चान्तरतो न भवेदित्यर्थः। &amp;lsquo;अपरेणोत्तरां वेदिं स्तम्बयजुर्हरन्नाध्वर्युमभिपरिहरति&amp;rsquo; (प्रतिप्रस्थाता) (आप० श्रौ० ८।२।५।१२)। अध्वर्योर्बहिर्न नयति। स्तम्बयजुस्तृणपांसून्।  </description>
    </item>
    
    <item>
      <title>१७४ अभिपर्या (अभि&#43;परि&#43;आ)</title>
      <link>https://vishvAsa.github.io/sanskrit/koshaH/upasargArtha-chandrikA/174_abhiparyA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/174_abhiparyA/</guid>
      <description>धा  धा (डुधाञ् धारणपोषणयोः)। &amp;lsquo;तदेवैनदभिपर्याधाय विष्यन्दयेत्&amp;rsquo; (श० ब्रा० १२।४।२।५)। अभिपर्याधाय परिगतं कृत्वा, आवेष्ट्य।  वृत्  वृत् (वृतु वर्तने)। &amp;lsquo;यथाकर्मर्त्विजो न विहारादभिपर्यावर्तेरन्&amp;rsquo; (बौ० ध० १।७।१५।१२)। न व्यावर्तेरन्नित्यर्थः।  </description>
    </item>
    
    <item>
      <title>१७५ अभिप्र (अभि&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/175_abhipra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/175_abhipra/</guid>
      <description>अन्  अन् (अन प्राणने)। &amp;lsquo;अपहाय मुखमभिप्राणन्&amp;rsquo; (सत्या० श्रौ० २४।१।१३)। अभिप्राणन् उच्छ्वसन्। मुखमपहाय=मुखमन्यतो नीत्वा।  इ  इ (इण् गतौ)। &amp;lsquo;ब्रह्म विद्वान् ब्रह्मैवाभिप्रैति&amp;rsquo; (कौ० ब्रा० उ० १।४)। अभिप्रैति गच्छति। &amp;lsquo;अभिप्रेत मृणत सहध्वम्&amp;rsquo; (अथर्व० ३।१।२)। अभिप्रेत आभिमुख्येन शत्रून् गच्छत। &amp;lsquo;प्रेह्यभिप्रेहि प्रभरा सहस्व&amp;rsquo; (तै० ब्रा० २।४।७।४)। अभिप्रेहि=अभिलक्ष्य प्रतिष्ठस्व। &amp;lsquo;यज्ञो देवलोकमेवाभिप्रैति तदनूची दक्षिणा&amp;rsquo; (श० ब्रा० १।९।३।१)। &amp;lsquo;स्वर्गं हं वा एते लोकमभिप्रयन्ति य उपसद उपयन्ति&amp;rsquo; (शां० ब्रा० ८।९)। उक्तोऽर्थः। &amp;lsquo;कर्मणा यमभिप्रैति स सम्प्रदानम्&amp;rsquo; (पा० १।४।३२)। अभिप्रैति सम्बन्द्धुमिच्छति। &amp;lsquo;अथोत्तरतः परिश्रितं भवति। तदभिप्रयन्तो जपन्ति&amp;rsquo; (श० ब्रा० १४।१।२१५)। तदभिप्रयन्तस्तद् उद्दिश्य यान्तः। &amp;lsquo;पूर्वैरभिप्रेतो गतो मार्गोऽनुगम्यते&amp;rsquo; (रा० २।२१।३५)। अभिप्रेतः प्रतिपन्नः स्वीकृतः। उताधीतं विनश्यति। अप्याध्यातं विनश्यति। &amp;lsquo;आध्यातमभिप्रेतम्&amp;rsquo; (नि० १।६।१)। अभिप्रेतं चिन्तितम्, मनसेष्टम्। &amp;lsquo;किमभिप्रेतमनया&amp;rsquo; (भर्तृ० १।९४)। सा किं विवक्षति, किं चिकीर्षति, किमभिमन्यते इत्यर्थः। &amp;lsquo;स्वां च पत्नीमभिप्रेताम्&amp;rsquo; (रा० ४।२९।४)। अभिप्रेतां प्रियाम्, इष्टाम्। &amp;lsquo;यथाभिप्रेतमनुष्ठीयताम्&amp;rsquo; (हितोप०)। यथाभिप्रेतं यथेच्छम्। यथा ते छन्दस्तथा क्रियतामित्यर्थः। &amp;lsquo;त्वं प्रभास्त्वमभिप्रेतं त्वं नस्त्राणमनुत्तमम्&amp;rsquo; (भा० आदि० २३।१८)। अभिप्रेतं बुद्धिवृत्तिरिति नीलकण्ठः। &amp;lsquo;कथं रामो महाबाहुः स तथाऽवितथक्रियः। भक्तं जनमभिप्रेत्य प्रवासं तपसे गतः&amp;rsquo; (रा० २।४७।५)॥ अभिप्रेत्य चिन्तयित्वा मनसिकृत्य। अभित्यज्य प्रवासं तापसो गत इति पाठान्तरम्। तत्र त्यजेरभिना संयोगोऽपूर्वः। &amp;lsquo;तमागतमभिप्रेत्य शृगालोप्यब्रवीद् वचः&amp;rsquo; (भा० आदि० १४०।४०)। अभिप्रेत्य ज्ञात्वा। &amp;lsquo;तं तमर्थमभिप्रेत्य ययौ वाक्यमुदीरयन्&amp;rsquo; (रा० २।४९।१७)। अभिप्रेत्य विषयीकृत्य। &amp;lsquo;भगवांस्तमभिप्रेत्य&amp;rsquo; (भा० पु० १०।३८।३६)। तस्याभिप्रायमवेत्येत्यर्थः। तच्छब्दस्तन्मनीषिते वर्तते इति कवेरभिप्रायः। &amp;lsquo;स्वरितजितः कर्त्रभिप्राये क्रियाफले&amp;rsquo; (पा० १।३।७२)। कर्तारमभिप्रैति गच्छतीति कर्त्रभिप्रायं कर्तृगम्। कर्मण्यण्। &amp;lsquo;अभिप्राया न सिध्यन्ति तेनेदं वर्तते जगत्&amp;rsquo; (पञ्चत० १।१५८)। अभिप्रायाः प्रयोजनानि व्यवसितानि कृत्यानि चिकीर्षितानि। &amp;lsquo;तेषां स्वं स्वमभिप्रायमुपलभ्य पृथक् पृथक्&amp;rsquo; (मनु० ७।५७)। अभिप्रायं मतं दर्शनम्। &amp;lsquo;रोषनिर्जितजीमूतो मनोभिप्रायशीघ्रगः&amp;rsquo; (भा० द्रोण० १०।१७)। अभिप्रायो गतिः। &amp;lsquo;मनोभिप्रायशीघ्रगः&amp;rsquo; (रथः) (भा० द्रोण० ९९।१२)। उक्तोऽर्थः। &amp;lsquo;संभारमाहरति गोरभिप्रायाद् वनस्पतीनाम्&amp;rsquo; (कौ० सू० ७)। अभिप्राय इच्छा कामः। &amp;lsquo;सभां प्रचक्रे कर्तुं पाण्डवानां महात्मनाम्। अभिप्रायेण पार्थानां कृष्णस्य च महात्मनः&amp;rsquo; (भा० सभा० १।१८)॥ उक्तोऽर्थः। &amp;lsquo;यत्र (सभायां) दिव्यानभिप्रायान् पश्येम हि कृतांस्त्वया&amp;rsquo; (भा० सभा० १।१३)। अभिप्रेयन्ते संकल्प्यन्त इत्यभिप्राया विषयाः। &amp;lsquo;तत्र दिव्यानभिप्रायान् ददर्श कुशिकस्तदा&amp;rsquo; (भा० अनु० ५४।२)। अभिप्रायान् काम्यानर्थान्। &amp;lsquo;विश्वकर्मकृतैर्दिव्यैरभिप्रायैरलङ्कृताम्&amp;rsquo; (द्वारकाम्) (हरि० २।९८।८)। उक्तोऽर्थः। &amp;lsquo;तस्माद् गर्भश्चतुर्थे मास्यभिप्रायमिन्द्रियार्थेषु करोति&amp;rsquo; (सुश्रुत० शारीर० ३।१४)। अभिप्राय इच्छा। &amp;lsquo;अभिप्रायं तु जानामि रावणस्य दुरात्मनः। सीतां प्रति…&amp;rsquo; (रा० ६।८४।१०)॥ अभिप्रायोऽभिलाषः कामः। &amp;lsquo;यदि तस्यामभिप्रायो भार्यात्वे तव जायते&amp;rsquo; (रा० ३।३४।२२)। उक्तोऽर्थः। &amp;lsquo;यस्य सर्वं तदा ह्यन्नं मनोभिप्रायगं शुचि&amp;rsquo; (भा० द्रोण० ५५।४१)। मनइच्छानुकूलम्। &amp;lsquo;सा तदर्थमना देवी तमभिप्रायमागतम्&amp;rsquo; (रा० २।११।११)। अभिप्रायमागतमानुकूल्यं प्राप्तम्।  क्षल्  क्षल् (क्षल शौचकर्मणि)। &amp;lsquo;अभिप्रक्षालितो यं मणिः&amp;rsquo; (विक्रम० ५)। सम्यक् शोधित इत्यर्थः। अभिप्रयोरेकतरः शक्यः परिहर्तुम्।  गाह्  गाह् (गाहू विलोडने)। &amp;lsquo;वाजाँ अभि प्र गाहते&amp;rsquo; (ऋ० ९।९९।२)।  गै  गै (गै शब्दे)। &amp;lsquo;इन्द्रमभि प्र गायत&amp;rsquo; (ऋ० १।५।१)। &amp;lsquo;कण्वा अभि प्र गायत&amp;rsquo; (ऋ० १।३७।१)। &amp;lsquo;तम्वभि प्र गायत पुरुहूतं पुरुष्टुतम्&amp;rsquo; (ऋ० ८।१५।१)। &amp;lsquo;पवमानमवस्यवो विप्रमभि प्र गायत&amp;rsquo; (ऋ० ९।१३।२)। सर्वत्राभिष्टुतेत्येवार्थः।  तप्  तप् (तप सन्तापे)। &amp;lsquo;आर्तं च सौमित्रिमभिप्रतप्तम्&amp;rsquo; (रा० २।२१।५५)। अभिप्रतप्तं वेदनामनुभवन्तम्।  दृ  दृ (दृ विदारणे)। &amp;lsquo;यथौघः पर्वतश्रेष्ठमासाद्याभिप्रदीर्यते&amp;rsquo; (भा० कर्ण० ७८।३८)। नानाधाराभिर्विभक्तो भवतीत्यर्थः।  नक्ष्  नक्ष् (णक्ष गतौ)। &amp;lsquo;प्र यो नक्षते अभ्योजसा क्रिविम्&amp;rsquo; (वालखिल्य० ३।८)। नक्षते नक्षति=अभिभवति।  नी  नी (णीञ् प्रापणे)। &amp;lsquo;उत प्रणेष्यभि वस्यो अस्मान्&amp;rsquo; (ऋ० १।३१।१८)। अभिप्रणेषि स्वाभिमुखं नय प्रापय। &amp;lsquo;जज्वाल लोकस्थितये स राजा यथाध्वरे वह्निरभिप्रणीतः&amp;rsquo; (भट्टि० २।४)। अभिप्रणीतः संस्कृत इति जयमङ्गला। वेदिं प्रति नीत इति संस्कृतशार्मण्यकोषः।  नु  नु (णु स्तवने)। &amp;lsquo;इमा उ त्वा शतक्रतोऽभि प्र णोनुवुर्गिरः। इन्द्र वत्सं न मातरः&amp;rsquo; (ऋ० ६।४५।२५)। अभिप्रणोनुवुः शब्दयन्ति, अभिवाश्यन्ते, आकारयन्ति। &amp;lsquo;त्वाभि प्र णोनुमो जेतारमपराजितम्&amp;rsquo; (ऋ० १।११।२)। पुनः पुनर्भृशं वा स्तुम इत्यर्थः। &amp;lsquo;इमा अभि प्र णोनुमो विपामग्रेषु धीतयः&amp;rsquo; (ऋ० ८।६।७)। पुनः पुनर्गृणीम इत्यर्थः।  पच्  पच् (डुपचष् पाके)। &amp;lsquo;अनलेनाभिप्रपच्यमानानां महाभूतानां सङ्घातो घनः संजायते&amp;rsquo; (सुश्रुत० १।३२२।६)। स्पष्टोऽर्थः।  पद्  पद् (पद गतौ)। &amp;lsquo;शोकेनाभिप्रपन्नस्य जीविते चापि संशयः&amp;rsquo; (रा० ४।७।१३)। अभिप्रपन्नोऽभिपन्नोभिगत आक्रान्तो व्याप्तः।  भू  भू (भू सत्तायाम्)। &amp;lsquo;ईजानमिद् द्यौर्गूर्तावसुरीजानं भूमिरभि प्रभूषणि&amp;rsquo; (ऋ० १०।१३२।१) प्रभूषणि प्रभवने निमित्तभूते सति। भूषयते र्वेदं रूपम् इति सायणः।  मन्  मन् (मन ज्ञाने, मनु अवबोधने)। &amp;lsquo;भूमिरिति त्वाभिप्रमन्वते जनाः&amp;rsquo; (अथर्व० ६।८४।१)। अभितः प्रबुध्यन्त इत्यर्थः।  मृष्  मृष् (मृष तितिक्षायाम्)। &amp;lsquo;मा नो अग्ने सररूपा पित्र्याणि प्र मर्षिष्ठा अभि विदुष्कविः सन्&amp;rsquo; (ऋ० १।७१।१०)। &amp;lsquo;यत्र सुपर्णाः… अनिमिषन्तो वेदनेनाभिस्वरन्तीति वा ऽभिप्रयन्तीति वा&amp;rsquo; (नि० ३।१२।१)। अभिप्रयन्ति=आभिमुख्येन प्रयान्ति।  या  या (या प्रापणे, प्रापणमिह गतिः)। &amp;lsquo;उत्तरतोऽभिप्रयायी जयति&amp;rsquo; (तै० सं० ५।३।५।२३)। अभिप्रयायी प्रस्थायी। &amp;lsquo;रथं समास्थाय वायोः सलोकतामभिप्रयाति&amp;rsquo; (जै० ब्रा० १।२६)। अभिमुखः सन्प्रति प्रतिष्ठत इत्यर्थः। &amp;lsquo;अभिप्रयामि सङ्ग्रामे यदहं युद्धदुर्मदान्&amp;rsquo; (भा० वि० ४४।१४)। अभिप्रयामि प्रार्थयेऽवस्कन्दामि।  युज्  युज् (युजिर् योगे)। &amp;lsquo;देवास्तृतीयसवनात् प्रातः सवनमभिप्रायुञ्जत&amp;rsquo; (शां० ब्रा० १४।५)। अगृह्णन्, आक्रामन्, अभ्यभवन् (असुरान्)। &amp;lsquo;देवाश्चातुर्मास्यैरभि प्रायुञ्जत&amp;rsquo; (तै० ब्रा० १।५।६।३)। &amp;lsquo;आकूत्य हि पुरुषो यज्ञमभिप्रयुङ्क्ते&amp;rsquo; (तै० सं० ६।१।२।२)। उक्तोऽर्थः।  वृत्  वृत् (वृतु वर्तने)। &amp;lsquo;यत्र भागीरथीं गङ्गां यमुनाऽभिप्रवर्तते&amp;rsquo; (रा० २।५४।१)। गङ्गया सम्भेदमापद्यते, गङ्गामुपतिष्ठते, गङ्गामुपश्लिष्यतीत्यर्थः। &amp;lsquo;एतां ते दिशं रथोऽभिप्रवर्तताम्&amp;rsquo; (ऐ० ब्रा० ८।१०)। अभिलक्ष्य प्रयात्वित्यर्थः।  श्वस्  श्वस् (श्वस प्राणने)। &amp;lsquo;तान् (देवान्) अभिप्राश्वसीत् (वृत्रः)। तस्याश्वसथाद् ईषमाणा विश्वे देवा अद्रवन्&amp;rsquo; (ऐ० ब्रा० ३।२०)। अभिप्राश्वसीद् अभिलक्ष्य प्रश्वासमकरोत्।  सृ  सृ (सृ गतौ)। &amp;lsquo;तस्मादु ह न प्रतीचीनशिराः शयीत। नेद् देवानभिप्रसार्य शया इति&amp;rsquo; (श० ब्रा० ३।१।१।७)। देवाभिमुख्येन पादौ प्रसार्येत्यर्थः।  स्कन्द्  स्कन्द् (स्कन्दिर् गतिशोषणयोः)। &amp;lsquo;तद्यथा गिरिशिखराद् गर्तमभिप्रस्कन्देत्&amp;rsquo; (शां० ब्रा० २६।१)। खातमभिप्रपतेदित्यर्थः। अतटप्रपातो विवक्षितः।  स्था  स्था (ष्ठा गतिनिवृत्तौ)। &amp;lsquo;यदा सुषुप्तो भवति। तदा न कस्यचन वेद, हिता नाम नाड्यो द्वासप्ततिः सहस्राणि हृदयात्पुरीततमभिप्रतिष्ठन्ते&amp;rsquo; (श० ब्रा० १४।५।१।२१)। अभिप्रतिष्ठन्तेऽभिप्रवर्तन्ते। &amp;lsquo;ता अभिप्रस्थापयन्नुवाच&amp;rsquo; (छां० उ० ४।४।५)। प्राजन्, कालयन्, प्रेरयन्।  स्रु  स्रु (स्रु गतौ)। &amp;lsquo;नातपति प्रस्रावयेत नेदेतममभिप्रस्रावया इति&amp;rsquo; (श० ब्रा० १४।१।१।३३)। अभिप्रस्रावयेत् आभिमुख्येन मेहेत्।  इ  इ (इण् गतौ)। &amp;lsquo;तथैतदत्रोक्तं व्यक्तमव्यक्तं वा सत्त्वमात्मत्वेनाभिप्रतीत्य&amp;rsquo; (यो० सू० २।५ भाष्ये)। अभिप्रतीत्य प्रतीत्य विज्ञाय मत्वा।  </description>
    </item>
    
    <item>
      <title>१७६ अभिवि (अभि&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/176_abhivi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/176_abhivi/</guid>
      <description>आप्  आप् (आप्लृ व्याप्तौ)। &amp;lsquo;भ्राजभासेति क्विपमभिव्याप्य&amp;rsquo; (पा० ३।२।१३४) इत्यत्र सिद्धान्तकौमुद्याम्)। अभिविधिरभिव्याप्तिः। &amp;lsquo;अधिकारोऽयं यूनस्तिः इत्यभिव्याप्य&amp;rsquo; (पा० ४।१।१४ इत्यत्र सि० कौ०)। उक्तोऽर्थः।  इ  इ (इण् गतौ)। &amp;lsquo;विश्वे देवाः समनसः सकेता एकं क्रतुमभि वि यन्ति साधु&amp;rsquo; (ऋ० ६।९।५)। अभिवियन्ति दिग्भ्यो विदिग्भ्यो यज्ञमभिलक्ष्यायान्तीत्यर्थः।  ईक्ष्  ईक्ष् (ईक्ष दर्शने)। &amp;lsquo;समस्थो विषमस्थान् हि दुर्हृदो योभिवीक्षते&amp;rsquo; (भा० वन०)। सस्नेहं सकरुणं वा पश्यतीत्यर्थः। &amp;lsquo;तं तदा नाशकत् कश्चिच्चक्षुर्भ्यामभिवीक्षितुम्&amp;rsquo; (भा० द्रोण० ४४।२१)। सर्वत अभिमुखीभूय द्रष्टुमित्यर्थः। &amp;lsquo;न चैनं भुवि शक्नोति कश्चिदप्यभिवीक्षितुम्&amp;rsquo; (मनु० ७।६)। उक्तोऽर्थः।  उक्ष्  उक्ष् (उक्ष सेचने)। &amp;lsquo;यथाग्निं नाभिव्युक्षेत्&amp;rsquo; (श० ब्रा० १।३।१।१०)। नाभिषिञ्चेदित्यर्थः।  तन्  तन् (तनु विस्तारे)। &amp;lsquo;पूर्वस्याह्नः परिर्शिषन्ति कर्म तदुत्तरेणाभिवितन्वतेऽह्ना&amp;rsquo; (श० ब्रा० ११।५।५।१३)। अभिवितन्वतेऽभिनिर्वर्तयन्ति अवसाययन्ति समाप्तिं नयन्ति। &amp;lsquo;उत्करं वा चर्मणाऽभिवितन्वन्ति&amp;rsquo; (शां० श्रौ० १७।५।६)। अभिवितन्वन्ति प्रच्छादयन्ति संवृण्वन्ति।  दृश्  दृश् (दृशिर् प्रेक्षणे)। &amp;lsquo;पूषा यो विश्वाभि विपश्यति भूवना सं च पश्यति।&amp;rsquo; (ऋ० ३।६२।९)। अभिविपश्यति अभितो विशेषेण पश्यति। &amp;lsquo;अथो यत्किञ्च मनसा वाचा चक्षुषा वा संकल्पयन्ध्यायत्याहाऽभिविपश्यति&amp;rsquo; (आप० ध० १।५।८)। आभिमुख्येन विशिष्य पश्यतीत्याह।  द्रु  द्रु (द्रु गतौ)। &amp;lsquo;हयैरपि हयारोहाश्चामरापीडधारिभिः। अन्योन्यमभिविद्रुताः&amp;ndash;&amp;rsquo; (भा० भीष्म० ४६।२०)। अभिविद्रुता=वेगेनाभ्यधावन्। &amp;lsquo;ततः शान्तनवो भीष्मः सैन्यं दृष्ट्वाभिविद्रुतम्&amp;rsquo; (भा० भीष्म० १०१।३१)। इतस्ततः पलायमानम्, कान्दिशीकमित्यर्थः।  धा  धा (डुधाञ् धारणपोषणयोः)। &amp;lsquo;न भूमिंपाशमभिविदध्यात्&amp;rsquo; (श० ब्रा० १३।८।१।१६)। अभिविदध्यात् संनिहितं संसृष्टं निदध्यात्। &amp;lsquo;(श्वभ्रः) कर्मणाऽभिविहितः&amp;rsquo; (लाट्या० श्रौ० ३।११।२)। अभिविहितः प्रावृतो निखिलेनाभिव्याप्तः। &amp;lsquo;आङ् मर्यादाभिविध्योः&amp;rsquo; (पा० २।१।१३)। तेन विना मर्यादा तत्सहितोऽभिविधिः। &amp;lsquo;अभिविधौ सम्पदा च&amp;rsquo; (पा० ५।४।५३)। यत्रैकदेशेनापि सर्वा प्रकृतिर्विकारमापद्यते सोऽभिविधिरिति वृत्तिः। बहूनां व्यक्तीनामेकदेशावच्छेदेनान्यथाभावोऽभिविधिरिति दीक्षितः।  धाव्  धाव् (धावु गतिशुद्ध्योः)। &amp;lsquo;यत्रापो देवयजनं चान्तरेण पन्था अभिविधावेत्&amp;rsquo; (आप० श्रौ० १०।७।२०।११)।  नी  नी (णीञ् प्रापणे)। &amp;lsquo;वृद्धैरभिविनीतैश्च द्विजैर्धर्मार्थदर्शिभिः&amp;rsquo; (रा० २।१।२१)। अभिविनीतः शिक्षितः। &amp;lsquo;कस्यां कलायामभिविनीते भवत्यौ&amp;rsquo; (माल० ५)। &amp;lsquo;अथ (अस्यां कलायां) केनाभिविनीतासि&amp;rsquo; (माल० ५)। उक्तोऽर्थः।  राज्  राज् (राजृ दीप्तौ)। &amp;lsquo;इमानि च सर्वाणि प्रज्ञानान्यभिविराजति&amp;rsquo; (नि० ११।२७।१)। अभिविराजति ईष्टे।  </description>
    </item>
    
    <item>
      <title>१७७ अभिव्याङ् (अभि&#43;वि&#43;आ)</title>
      <link>https://vishvAsa.github.io/sanskrit/koshaH/upasargArtha-chandrikA/177_abhivyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/177_abhivyA~N/</guid>
      <description>दा  दा (डुदाञ् दाने)। &amp;lsquo;तं जातमभिव्याददात्&amp;rsquo; (श० ब्रा० १०।६।५।४)। मुखमस्य व्यात्तं विवृतमकरोदित्यर्थः।  हृ  हृ (हृञ् हरणे)। &amp;lsquo;न ब्रह्माभिव्याहारयेदन्यत्र स्वधानिनयनात्&amp;rsquo; (गौ० ध० १।२।९)। अभिव्याहारयेत् उच्चारयेत्। स्वार्थे णिच्। &amp;lsquo;नाभिव्याहारयेद् ब्रह्म स्वधानिनयनादृते&amp;rsquo; (मनु० २।१७२)। आ मौञ्जिबन्धनादित्यनुवर्तते। स्वधानिनयनं श्राद्धनिऽपादकं मन्त्रजातम्। अथ यद्येनं वाचाऽभिव्याहृतः। &amp;lsquo;यज्ञो नोपनमेत्&amp;rsquo; (श० ब्रा० १२।६।१।४)। अभिव्याहृत उपहूतः। &amp;lsquo;अथापि निष्पन्नेऽभिव्याहारेऽभिविचारयन्ति&amp;rsquo; (नि० १।२३।२)। अभिव्याहारो व्यपदेशः। &amp;lsquo;अभिव्याहाराय वाक्&amp;rsquo; (छां० उ० ८।१२।४)। अभिव्याहार उच्चारणं भाषणम्। &amp;lsquo;अभिव्याहृत्य हैवान्नमत्रप्स्यत्&amp;rsquo; (ऐ० उ० ३।३)। अन्नशब्दमुच्चार्येत्यर्थः।  </description>
    </item>
    
    <item>
      <title>१७८ अभिसम् (अभि&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/178_abhisam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/178_abhisam/</guid>
      <description>इ  इ (इण् गतौ)। &amp;lsquo;अपृणन्तमभि सं यन्तु शोकाः&amp;rsquo; (ऋ० १।१२५।७)। अभिसंयन्तु आभिमुख्येन सङ्गच्छन्तु।  क्रम्  क्रम् (क्रमु पादविक्षेपे)। &amp;lsquo;यत्स्तोमात्स्तोममभिसंक्रामत्यग्रादेवाग्रं रोहति&amp;rsquo; (पञ्च० ब्रा० २१।११।३)। स्तोमात्स्तोमान्तरमारभत इत्यर्थः।  क्रुध्  क्रुध् (क्रुध क्रोधे)। &amp;lsquo;अन्योन्यस्याभिसंक्रुद्धावन्योन्यं जघ्नतुः शरैः&amp;rsquo; (भा० वन० १६।२४)। परस्परस्मै सम्यक् क्रुद्धौ।  गम्  गम् (गम्लृ गतौ)। &amp;lsquo;स्वस्ति गोब्राह्मणानां तु लोकानां येऽभिसङ्गताः&amp;rsquo; (रा० ३।२४।२१)। अभिसङ्गताः अनुकूलाः। &amp;lsquo;ते क्षिप्रमभिसंगम्य यूथपा यूथर्षभम्&amp;rsquo; (रा० ४।१।९)। यूथर्षभे सम्पद्य, तेन संमिल्य। &amp;lsquo;ऋषिभिश्चाभिसंगम्य प्रवत्स्यति सुखं वने&amp;rsquo; (रा० २।३६।८)। अभिसङ्गम्य संगत्य संसृज्य। &amp;lsquo;अभिसङ्गम्य विधिवत् परिष्वङ्गाभिवादनैः। मुमुचुः प्रेमबाष्पौघम्…&amp;rsquo; (भा० पु० १।१३।५)॥ सानन्दं प्रतीष्य प्रतिगृह्य।  गृ  गृ (गृ शब्दे)। &amp;lsquo;विश्वे तद् देवा अभिसंगृणन्तु&amp;rsquo; (कौ० सू० ११५)। प्रतिशृण्वन्तु प्रतिजानताम्। सम्पूर्वो गृणातिः प्रतिज्ञाने वर्तते।  ग्रह्  ग्रह् (ग्रह उपादाने)। &amp;lsquo;अङ्गुष्ठाभ्यां चोपकनिष्ठाभ्यां चाङ्गुलिभ्यामभिसंगृह्य प्राक्शस्त्रिरुत्पुनाति&amp;rsquo; (गो० गृ० १।७।२५)। अभिसंगृह्य परिगृह्य सर्वत आदाय।  चर्  चर् (चर गतिभक्षणयोः)। &amp;lsquo;त्वां जनासो अभि सं चरन्ति&amp;rsquo; (ऋ० १०।४।२)। अभिसंचरन्ति परिसरन्ति। &amp;lsquo;अन्यस्य चित्तमभिसंचरेण्यम्&amp;rsquo; (ऋ० १।१७०।१)। संचरणशीलमनवस्थितमिति दुर्गः।  ज्ञा  ज्ञा (ज्ञा अवबोधने)। &amp;lsquo;विजिग्यानं मा प्रजाः श्रियै यशसेऽन्नाद्यायाभिसंजानन्ता इति पयो ह वै प्रजा जाता अभिसंजानते&amp;rsquo; (श० ब्रा० २।६।३।६)। अभिसंजानन्ता=अनुजानन्तु श्र्यादिकम् मह्यमित्याह।  तन्  तन् (तनु विस्तारे)। &amp;lsquo;यथा शालायै पक्षसी मध्यमं वंशमभिसमायच्छन्ति एवं संवत्सरस्य पक्षसी दिवाकीर्त्यमभिसन्तन्वन्ति&amp;rsquo; (तै० ब्रा० १।२।३।२)। अभिसन्तन्वन्ति विस्तारयन्ति एकस्मात्पार्श्वादाऽपरपार्श्वम्।  तॄ  तॄ (तॄ प्लवनतरणयोः)। &amp;lsquo;स्वर्गमेवैताभिर्लोकमभिसन्तरन्ति&amp;rsquo; (ऐ० ब्रा० ६।६)। अभिसन्तरन्ति एताभिर्ऋग्भिर्नौस्थानीयाभिः स्वर्गमभिलक्ष्य तरन्ति।  दंश्  दंश् (दंश दशने)। &amp;lsquo;अभिसन्दष्टौ वै स्वः&amp;rsquo; (तै० सं० २।५।२।३)। अभिसन्दष्टौ सन्दष्टौ संलग्नौ (वृत्र भागे)।  धा  धा (डुधाञ् धारणपोषणयोः)। &amp;lsquo;आत्मानं योऽभिसन्धत्ते सोऽन्यस्य स्यात् कथं हितः&amp;rsquo; (भा० शां० १४३।१३)। अभिसन्धत्तेऽतिसन्धत्ते वञ्चयते विप्रलभते। &amp;lsquo;नरः पापसमाचारस्त्यक्तव्यो दूरतो बुधैः। आत्मानं योभिसन्धत्ते सोऽन्यस्य स्यात् कथं हितः&amp;rsquo; (भा० शां० १४३।१३)॥ उक्तोऽर्थः। नीलकण्ठस्त्वन्यथा व्याख्यानयति। अभिसन्धत्तेऽभिप्रैति। विषोद्बन्धनादिना हन्तुमिति शेषः। इत्थं साध्याहारं मुनेर्वचो भवति। आत्मानमभिसन्धत्त इति वाक्यविन्यासेऽभिप्रैतीत्यर्थो न युज्यते। अर्थायोगश्चाध्याहारं प्रयोजयति। अध्याहारश्चोहवशो न प्रभवति प्रतिनियतरूपो भवितुम्। तेनार्थानिश्चयः फलति। तेनाध्याहारो दूषणम्। तस्मात्परिहरन्तीमं कवयोऽन्यत्र प्रसिद्धासन्दिधादर्थात्। अभिसंपूर्वस्यापि दधातेरतिसन्धानमर्थो दृष्ट इत्यस्मत्परिगृहीतोर्थो नापूर्वः। &amp;lsquo;जम्भैः सं धेह्यभि यातुधानान्&amp;rsquo; (ऋ० १०।८७।३)। अभिसन्धेहि=संयुङ्ग्धि, सन्दश, संयोजय। &amp;lsquo;यथैनं नाभिसन्दध्युर्मित्रोदासीनशत्रवः&amp;rsquo; (मनु० ७।१८०)। नाभिसन्दध्युर्न बाधेरन्निति कुल्लूकः। &amp;lsquo;नाभिसन्धत्त पाञ्चाल्ये भीष्मो बाणान् शिखण्डिनि&amp;rsquo; (भा० भीष्म० ११८।५०)। शिखण्डिनं स्वस्य बाणानां लक्ष्यं नाकरोदित्यर्थः। शिखण्डिनमभिलक्ष्य धनुषि बाणान्न समधत्तेति शब्दार्थः। &amp;lsquo;यत्र मामभिसन्धत्से त्वां चाहं शिनिपुङ्गव&amp;rsquo; (भा० द्रोण० १८९।२४)। अभिसन्धत्से शरव्यं करोषि। &amp;lsquo;ते ह स्म क्षुरपवी निमेषं निमेषमभिसन्धत्तः&amp;rsquo; (श० ब्रा० ३।६।२।९)। &amp;lsquo;संहिते अभिसन्दधते ये च विश्वासायास्य मानवाः&amp;rsquo; (भा० शां० १३३।१८)। अभिसन्दधते व्यवस्यन्ति, उद्युञ्जते, उद्यच्छन्ते। &amp;lsquo;तेजसा यशसा बुद्ध्या बलेनाभिजनेन च। यः कपीनभिसन्धत्ते हिमवानिव पर्वतान्&amp;rsquo; (रा० ६।४।५२)॥ अभिसन्धत्तेऽतिशेतेऽतिक्रामति। &amp;lsquo;तान्सर्वानभिसन्दध्यात्सामादिभिरुपक्रमैः&amp;rsquo; (मनु० ७।१५९)। अभिसन्दध्यात् वशे कुर्यात्। &amp;lsquo;इन्द्रं यं विश्वा भुवनाभिसन्दधुः&amp;rsquo; (ऋ० १।१०१।६)। अभिसन्दधुरभिन्दधते प्रतिपद्यन्ते स्वीकुर्वन्ति अभ्युपयन्ति। &amp;lsquo;ततः पञ्चाशतं कन्याः पुत्रिका अभिसन्दधे&amp;rsquo; (भा० आदि० ७५।८)। अभिसन्दधे संकल्पितवान्। &amp;lsquo;आचार्यवाक्योपरमे तद्वाक्यमभिसन्दधत्&amp;rsquo; (भा० वि० २८।२)। तदनुगुणेन वदन् इति नीलकण्ठः। तद्वाक्यार्थं युञ्जानोऽविरुन्धान इति पदार्थः। हितार्थं समुवाचेत्यनुषङ्गः। &amp;lsquo;(शूलं) चिक्षेप परमक्रुद्धो लक्ष्मणायाभिसंहितम्&amp;rsquo; (रा०)। लक्ष्मणं निमित्तं कृत्वा। &amp;lsquo;अनभिसंहितमप्यपेतप्राणस्यास्थिचर्मस्नायुकेशाद्युपस्पृष्टम्&amp;rsquo; (वि० पु० ४।४।३१)। अनभिसंहितमकामेन कृतम्। &amp;lsquo;उर्वशीसालोक्यं फलमभिसंहितवान्&amp;rsquo; (वि० पु० ४।६।९२)। कामितवान्। &amp;lsquo;अभूतिकामा भूतानां तादृशैर्मेऽभिसंहितम्&amp;rsquo; (भा० शां० ८।३४)। मे=मयि। अभिसंहितम्=वैरं कृतम्। कृच्छ्रलभ्योऽर्थः। &amp;lsquo;वायसस्त्वेष मे राजन्ननु कार्याभिसंहितः&amp;rsquo; (भा० शां० ८२।३२)। कार्याभिसंहितः=निर्दिष्टकार्यतात्पर्यवान्, मदर्पितकृत्यसंलग्नः। &amp;lsquo;भवन्तमभिसन्धाय जिघांसन्ति भवत्प्रियम्&amp;rsquo; (भा० शां० ८२।५०)। जिघांसन्तीति क्रियाया अमात्याः कर्तारः। हितमुक्तं त्वया देवि स्निग्धया सदृशं वचः। &amp;lsquo;कुलं स्वमभिसन्धाय&amp;rsquo; (रा० ३।१४।२)। अभिसन्धाय चिन्तयित्वा। &amp;lsquo;पदाऽऽविद्धं यान्ती स्खलितमभिसन्धाय बहुशः&amp;rsquo; (विक्रम० ४।५२)। &amp;lsquo;साध्वर्थमभिसन्धाय&amp;rsquo; (रा० २।१०६।१४)। &amp;lsquo;अभिसन्धाय तु फलं दम्भार्थमपि चैव यत्&amp;rsquo; (इज्यते…)। (गीता १७।१२)॥ उक्तोऽर्थः। &amp;lsquo;श्राद्धानि चैव कुर्वन्ति फलकामाः सदा नराः। अभिसन्धाय पितरं पितुश्च पितरं तथा&amp;rsquo; (हरि० १।१६।१३)॥ अभिसन्धाय=उद्दिश्य। पित्राद्यर्थानीमानि श्राद्धानीति मत्वा। &amp;lsquo;बलीयसाऽभिसन्धाय&amp;rsquo; (का० नी० सा० १।६४)। बलवत्तरेण संमिश्रो भूत्वा। सन्धिं कृत्वेत्यर्थः। &amp;lsquo;काकं तमभिसन्धाय&amp;rsquo; (अस्त्रम्) (रा० २।९६।४४)। काकं लक्ष्यं कृत्वा। &amp;lsquo;अभिसन्धाय पाण्डूनां पञ्चालानां च वाहिनीम्&amp;rsquo; (भा० द्रोण० १९९।१५)। लक्ष्यीकृत्येत्यर्थः। &amp;lsquo;रामः सुनिशिताञ्शरान्। सुशीघ्रमभिसन्धाय…&amp;rsquo; (रा० ३।३।१०)॥ अभिसन्धाय धनुषा संयोज्य, धनुरारोप्य। अभिरिह नान्तरमर्थे करोति। &amp;lsquo;फलं त्वनभिसन्धाय क्षेत्रिणां बीजिनां तथा&amp;rsquo; (मनु० ९।५२)। फलविषये संविदमकृत्वेत्यर्थः। &amp;lsquo;जनं विद्वानेकः सकलमभिसन्धाय&amp;rsquo; (मालती० १।१४)। अभिसन्धाय=अतिसन्धाय=वञ्चयित्वा, विप्रलभ्य। &amp;lsquo;स क्षिप्रमुदकं स्पृष्ट्वा रोषादिदमुवाच ह। पितरं तेऽभिसन्धाय…&amp;rsquo; (भा० आदि० ५०।९)॥ अभिसन्धाय (पितुस्ते) आभिमुख्यमाधाय। &amp;lsquo;आन्तरैरभिसन्धाय राजन् सिध्यति&amp;rsquo; (भा० शां० ८२।३५)। आन्तरैः सूदादिभिरेकीभूय संमनीभूय। तेषु प्रणयं कृत्वेति तात्पर्यार्थः। &amp;lsquo;शूद्रो द्विजातीनभिसन्धायाभिहत्य च वाग्दण्डपारुष्याभ्यामङ्गं मोच्यो येनोपहन्यात्&amp;rsquo; (गौ० ध० २।३।१)। अभिसन्धाय अभिभूय। &amp;lsquo;यतमानौ तु तौ वीरावन्योन्यस्य वधं प्रति। नाशक्नुतां तदान्योन्यमभिसन्धातुमाहवे&amp;rsquo; (भा० भीष्म० ५२।५४)॥ अभिसन्धातुं समासत्तुं संनिकर्षमाप्तुं लक्ष्यं कर्तुं वा। &amp;lsquo;शक्यमभिसन्धातुं दानानुरागवशगत्वात्&amp;rsquo; (अवदा० जा० ९)। अभिसन्धातुमतिसन्धातुम्। &amp;lsquo;अभिसन्धातुमारेभे हनूमानङ्गदं ततः&amp;rsquo; (रा० ४।५४।५)। उपायनैरुपग्राह्यैर्वशे कर्तुम् अनुकूलयितुं वेति बहूनां मतोऽर्थः। तारादिभ्यो भेदयितुमिति कश्चित्। &amp;lsquo;कृतोऽभिसन्धिर्यज्ञस्य भवतो वचनाद् गुरो&amp;rsquo; (भा० आश्व० ६।४)। अभिसन्धिर्विचारः, चिन्ता। &amp;lsquo;दम्पत्योः प्राणसंश्लेषे योऽभिसन्धिः कृतः किल&amp;rsquo; (भा० शां० २६६।३४)। अभिप्रायः, प्रयोजनम्। अभिलाषः। पुत्रो मे गौरो जायेत वेदं ब्रुवीत सर्वमायुरियादिति श्रुत्या प्रदर्शित इति नीलकण्ठः। &amp;lsquo;अभिसन्धिकृते तस्मिन्ब्राह्मणस्य वधे यथा। निष्कृतिं न पश्यामि…&amp;rsquo; (भा० आदि० १६१।९)। अभिसन्धिना इच्छया कामतः कृतेन। बुद्धिपूर्वं मत्या वा कृतेनेत्यर्थः। &amp;lsquo;अथावश्यमेव माधवसेनः पूज्येन मोचयितव्यः श्रूयतामभिसन्धिः&amp;rsquo; (माल० १)। अभिसन्धिरनुमन्तव्योऽर्थः। &amp;lsquo;पराभिसन्धानपरं यद्यप्यस्य विचेष्टितम्&amp;rsquo; (रघु० १७।७६)। पराभिसन्धानं परातिसन्धानम्। परप्रलम्भनम्। &amp;lsquo;एतेषां कारणानामनभिसन्धाने&amp;rsquo; (कौ० अ० ४।८।११)। अनभिसन्धानमचिन्तनम्। सन्धा प्रतिज्ञा भवत्यभिसन्धाऽपि। &amp;lsquo;तथा च श्रीरामायणे प्रयोगः&amp;ndash;तस्य सत्याभिसन्धस्य वृद्धस्य वचनात् पितुः&amp;rsquo; (५।३१।७)। &amp;lsquo;यावत्प्राणाभिसन्धानं तावदिच्छेच्च भोजनम्&amp;rsquo; (भा० १।९१।१३)। अभिसन्धानमासक्तिः।  नह्  नह् (णह बन्धने)। &amp;lsquo;मूलानि च प्रान्तानि चाभिसंनह्यन्ति&amp;rsquo; (कौ० सू० ९०)। मिथः सम्बध्नन्ति।  नु  नु (णु स्तवने)। &amp;lsquo;त्वां विश्वे अमृत जायमानं शिशुं न देवा अभि सं नवन्ते&amp;rsquo; (ऋ० ६।७।४)। अभिसंनवन्ते सममभिनन्दन्ति। &amp;lsquo;यत्राभि संनवामहे&amp;rsquo; (अथर्व० २०।९२।२)।  पच्  पच् (डुपचष् पाके)। &amp;lsquo;शरदमोषधयोऽभि संपच्यन्ते&amp;rsquo; (पञ्च० ब्रा० २१।१४।३)। समं पक्त्रिमा भवन्तीत्याह।  पत्  पत् (पत्लृ गतौ)। &amp;lsquo;महीतलात्केचिदुदीर्णवेगाः (कपयः) पुनर्द्रुमाग्रानभिसम्पतन्ति&amp;rsquo; (रा० ५।६०।१६)। द्रुमाग्रेषु साकं पतन्ति।  पद्  पद् (पद गतौ)। &amp;lsquo;स यत्कर्म कुरुते तदभिसम्पद्यते&amp;rsquo; (श० ब्रा० १४।७।२।७)। तदभिसम्पद्यते तद्भावमाप्नोति, ताद्रूप्यं प्रतिपद्यते। &amp;lsquo;स यद्येकमात्रमभिध्यायीत स तेनैव संवेदितस्तूर्णमेव जगत्यामभिसम्पद्यते&amp;rsquo; (प्रश्नोप० ५।३)। अभिसम्पद्यते समृध्यति। &amp;lsquo;इदं त्रिवृदेति सर्वमभिसम्पद्यमानम्&amp;rsquo; (श० ब्रा० १२।३।१।१)। अन्योन्येन सदृशी भवद् इत्यर्थः।  पू  पू (पूङ् पवने)। &amp;lsquo;यदभिपवते। यदभिसंपवते&amp;rsquo; (तै० ब्रा० २।३।९।१)। अभिसम्पवते अभिलक्ष्य सम्यक् पवते वाति।  प्लु  प्लु (प्लुङ् गतौ)। &amp;lsquo;तीर्थेष्वभिसंप्लुत्य प्रव्रजिष्यसि चेत्प्रभो&amp;rsquo; (भा० शां० १२।३४)। अभिसंप्लुत्य आप्लुत्य स्नात्वा, अभिषेकं कृत्वा। &amp;lsquo;किं पुनः प्रमाणानि प्रमेयमभिसम्प्लवन्ते, अथ प्रतिप्रमेयं व्यवतिष्ठन्ते&amp;rsquo; (१।१३ न्यायसूत्रे भाष्ये)। अभिसंप्लवन्ते, संकीर्यन्ते। &amp;lsquo;अग्निरिति प्रमातुः प्रमातव्येर्थे प्रमाणानां सङ्करोऽभिसम्प्लव इति&amp;rsquo; (वा० भा०)।  बन्ध्  बन्ध् (बन्ध बन्धने)। &amp;lsquo;न वावचनेन शकुनिरभिसम्बध्यते किन्तर्हि निपातनमभिसम्बध्यते&amp;rsquo; (पा० ६।१।१५० सू० भा०)।  भू  भू (भू सत्तायाम्)। &amp;lsquo;मृत्वा पुनः सम्भवन्ति ते सम्भवन्त एवामृतत्वमभिसंभवन्ति&amp;rsquo; (श० ब्रा० १०।४।३।१०)। अभिसम्भवन्ति प्राप्नुवन्ति। &amp;lsquo;तं लोकं यमिन्यभिसम्बभूव&amp;rsquo; (अथर्व० ३।२८।६) अभिसम्बभूव प्राप। &amp;lsquo;एतं ह स सुकृतमात्मानमभिसम्भवति&amp;rsquo; (श० ब्रा० ८।६।२।१८)। अभिसम्भवति प्राप्नोति तेन युज्यत इत्यर्थः। आत्मा शरीरम्। &amp;lsquo;एतद् ब्रह्मैतद् इतः प्रेत्याभिसम्भवितास्मि&amp;rsquo; (छां० उ० ३।१४।४)। सायुज्यमाप्तास्मीत्यर्थः। &amp;lsquo;स सम्भवन्नग्नीषोमावभि समभवत्&amp;rsquo; (तै० सं० २।४।१२।२)। अभिसमभवत् व्याप्नोत्। &amp;lsquo;सत्तालक्षणं महान्तमात्मानमविद्यायोनिं पश्यन्तः प्रतिबोधेनाभिसम्भवन्ति&amp;rsquo; (वा० प० १।१४६ का० हरिवृत्तौ)। प्रतिबोधेनाभिसम्भवन्ति प्रबोधेन युज्यन्त इत्यर्थः। &amp;lsquo;तौ (अग्नीषोमौ) सम्भवन्तौ यजमानमभिसम्भवतः&amp;rsquo; (तै० सं० ६।१।१।७६)। यजमानं लक्ष्यीकृत्य सह तिष्ठत इत्यर्थः। अथवा प्रमाणानतिरेकः सम्भवः। यजमानमभितो व्याप्य तिष्ठत इत्यर्थः। &amp;lsquo;व्यवसायशिथिलहृदयैर्दुरभिसम्भवाः खल्वेवं विद्याधनार्जनोपायाः&amp;rsquo; (अवदा० जा० २१)। &amp;lsquo;स ऋङ्भयो यजुर्मयः साममय आहुतिमयः स्वर्गं लोकमभिसम्भवति&amp;rsquo; (श० ब्रा० ११।२।६।१३)। अभिसम्भवति प्राप्नोति।  यम्  यम् (यम उपरमे)। &amp;lsquo;स यदेवान्त्यां समिधमादधाति, जायाया वा पाणिं जिघृक्षन् जुहोति तमभिसंयच्छेत&amp;rsquo; (गो० गृ० १।१।२०)। रक्षेदित्यर्थः।  रभ्  रभ् (रभ राभस्ये)। &amp;lsquo;दश स्वसारो अग्रुवः समीचीः पुमांसं जातमभि सं रभन्ते&amp;rsquo; (ऋ० ३।२९।१३)। अभिसंरभन्ते अभिगृह्णते। &amp;lsquo;तृष्णा क्रोधोऽभिसंरम्भः&amp;rsquo; (भा० आश्व० ३१।२)। अभिसंरम्भो द्वेषाभिनिवेशः।  वस्  वस् (वस निवासे)। &amp;lsquo;प्रकृतिमुख्यानभिसंवास्य&amp;rsquo; (कौ० अ० १३।२।१५)। तैः संसृज्य, सहावस्थाय। विस्रम्भमुत्पाद्य। &amp;lsquo;अग्निं गृहपतिमभिसंवसानाः&amp;rsquo; (तै० ब्रा० ३।७।४।४)। अग्निनैक्यमाप्नुवन्त इत्यर्थः।  विश्  विश् (विश प्रवेशने)। &amp;lsquo;त एतदेव रूपमभिसंविशन्ति&amp;rsquo; (छा० उ० ३।६।२)। आभिमुख्येन सम्यग् विशन्ति, तादात्म्यं लभन्त इत्यर्थः। &amp;lsquo;यत्प्रयन्त्यभिसंविशन्ति&amp;rsquo; (तै० उ० ३।१)। उक्तोऽर्थः। &amp;lsquo;सर्वाणि ह वा इमानि भूतानि प्राणमेवाभिसंविशन्ति&amp;rsquo; (छां० उ० १।११।५)। प्राणेऽन्तर्लीयन्त इत्यर्थः। &amp;lsquo;इमं सजाता अभि संविशध्वम्&amp;rsquo; (अथर्व० ३।३।४)। सर्वतः प्रविश्य उपविश्य सेवध्वमित्यर्थः। &amp;lsquo;इमं मेथिमभिसंविशध्वं तनूपानं त्रिवरूथमोजसे&amp;rsquo; (अथर्व० ८।५।२०)। अभितः सम्यग् आश्रयध्वम् इत्यर्थः।  सु  सु (षुञ् अभिषवे, अभिषवः सुरासन्धानं स्नानं च)। &amp;lsquo;एकं वा एताविन्द्रमभिसंसुनुतः&amp;rsquo; (तै० ब्रा० १।४।६।१)। अभिलक्ष्य संभूय सोमयागं कुरुत इत्यर्थः।  स्था  स्था (ष्ठा गतिनिवृत्तौ)। &amp;lsquo;तेषामुक्थ्योऽच्छावाकमभिसन्तिष्ठते होतारमितरे&amp;rsquo; (का० श्रौ० १०।९।२८)। अच्छावाकशस्त्रेण समाप्यते। अग्रेरुपसर्गस्य वशात् सकर्मकत्वम्। संतिष्ठतिः समाप्तौ प्रसिद्धः। &amp;lsquo;…सर्वांस्तानब्रवीद् वचः। राज्ञश्च राजपुत्रांश्च पाण्डवानभिसंस्थितान्&amp;rsquo; (भा० भीष्म० १२०।५०)। अभिसंस्थितान् अभितः स्थितान्।  </description>
    </item>
    
    <item>
      <title>१७९ अभिसमाङ् (अभि&#43;सम्&#43;आ)</title>
      <link>https://vishvAsa.github.io/sanskrit/koshaH/upasargArtha-chandrikA/179_abhisamA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/179_abhisamA~N/</guid>
      <description>इ  इ (इण् गतौ)। &amp;lsquo;तत्र ह कुरुपञ्चालानां ब्राह्मणा अभिसमेताः&amp;rsquo; (श० ब्रा० १४।६।१।१)। अभिसमेताः=अभितः समागताः।  धा  धा (डुधाञ् धारणपोषणयोः)। &amp;lsquo;तानि प्रयत्नाभिसमाहितानि…गृहाणि&amp;rsquo; (रा० ५।७।४)। प्रयत्नेनाभितः सम्यग् आहितानि यथायोगं संस्थापितानि।  पद्  पद् (पद गतौ)। &amp;lsquo;(कः कृष्णसर्पं) &amp;lsquo;तुदत्यभिसमापन्नमङ्गुल्यग्रेण लीलया&amp;rsquo; (रा० ३।१९।३)। अभिसमापन्नमभिमुखमुपेतम्।  </description>
    </item>
    
    <item>
      <title>१८० प्रति</title>
      <link>https://vishvAsa.github.io/sanskrit/koshaH/upasargArtha-chandrikA/180_prati/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/180_prati/</guid>
      <description>अञ्च्  अञ्च् (अञ्चु गतिपूजनयोः)। &amp;lsquo;प्रत्यङ् नः सुमना भव&amp;rsquo; (अथर्व० ३।२०।२, ऋ० १०।१४१।१)। अस्मान्प्रत्यञ्चन्, अस्मदभिमुखं गच्छन्। &amp;lsquo;जहि प्रतीचो अनूचः पराचः&amp;rsquo; (अथर्व० ३।१।४)। प्रतीचः प्रतिमुखमागच्छतः। पराचः पराङ्मुखं गच्छतः। &amp;lsquo;ऋतव: सर्वे पराञ्चः सर्वे प्रत्यञ्चः&amp;rsquo; (श० ब्रा० १२।८।२।३५)। प्रत्यञ्चः परावृत्ताः, अभिमुखगामिनः।  अञ्ज्  अञ्ज् (अञ्जू व्यक्तिम्रक्षणकान्तिगतिषु)। &amp;lsquo;प्रत्यनक्त्त्यवदानानि&amp;rsquo; (श० ब्रा० ५।१।३।६)। &amp;lsquo;नराशंसः प्रति धामान्यञ्जन्&amp;rsquo; (ऋ० २।३।२)। &amp;lsquo;स्रुवेण कपालानि प्रत्यज्य&amp;rsquo; (आप० श्रौ० २।३।११।३)। कपालानि प्रत्येकम् अङ्क्त्वा म्रक्षयित्वा।  अर्च्  अर्च् (अर्च पूजायाम्, वेदे दीप्तावपि)। &amp;lsquo;अग्ने यत्तेऽर्चिस्तेन तम्प्रत्यर्च योऽस्मान् द्वेष्टि&amp;rsquo; (अथर्व० २।१९।३)। तं प्रत्यर्च तं दग्धुं दीप्यस्वेत्यर्थः। &amp;lsquo;स्त्रियश्च तां प्रत्यर्चयामासुः&amp;rsquo; (भा०)। पूजिताः सत्यः प्रत्यपूजयन्।  अर्थ्  अर्थ् (अर्थ उपयाच्ञायाम्)। &amp;lsquo;प्रत्यर्थयत राघवम्&amp;rsquo; (भट्टि० ६।२५)। प्रत्यर्थिनं कुरुतेति जयमङ्गला। तत्करोति तदाचष्ट इति णिच्। अर्थयतेस्तु नित्यमात्मनेपदित्वात्प्रत्यर्थयध्वमिति स्यात्। आश्चर्यं मृगपोतः केसरिकिशोरकं प्रत्यर्थयिष्यते। अभियास्यति, आक्रमिष्यतीत्यर्थः। &amp;lsquo;बहुप्रत्यर्थिकं ह्येतद्राज्यं नाम कुरूद्वह&amp;rsquo; (भा० आश्रम० ३६।१२)। प्रत्यर्थी विरोधी। विरोधिबहुलमित्यर्थः। &amp;lsquo;निर्वेदप्रत्यर्थिनी खलु प्रार्थना&amp;rsquo; (मध्यम० १)। वैराग्यविरोधिनी, औदासीन्याननुरूपा। &amp;lsquo;अपराङ्मुखतार्थिभ्यः प्रत्यर्थिभ्यो विशेषतः&amp;rsquo; (स्कन्द० पु० का० ४।१९।४३)। प्रत्यर्थिनः परिपन्थिनो द्विषन्तः। &amp;lsquo;अहो सुखप्रत्यर्थिता दैवस्य&amp;rsquo; (विक्रम० ६)। सुखविरोधितेत्यर्थः।  अस्  अस् (असु क्षेपे)। &amp;lsquo;अन्तकमु तर्हि पश्चात् प्रत्यस्येत्&amp;rsquo; (श० ब्रा० ३।२।१।४)। &amp;lsquo;मुखे प्रथमं प्रत्यस्यति&amp;rsquo; (श० ब्रा० ३।२।१।४)। &amp;lsquo;तं प्रत्यस्यामि मृत्यवे&amp;rsquo; (अथर्व० ६।३६।३)। प्रत्यस्यामि प्रतिक्षिपामि, अग्रतः क्षिपामि। &amp;lsquo;तस्मा अश्वं प्रत्यास्यत्&amp;rsquo; (तै० सं० ५।७।१०।४०)। प्रातिकूल्येनाग्रतः क्षिप्तवान्। अश्वेन प्रतिरुद्धवान् इत्यर्थः। शार्दूलचर्मणो जघनार्धे। &amp;lsquo;सीसं निहितं भवति तत्पदा प्रत्यस्यति&amp;rsquo; (श० ब्रा० ५।४।१।९)। प्रत्यस्यति आहन्ति प्रहरति, ताडयति। &amp;lsquo;प्रत्यस्तरूपां भावेषु क्रियेति प्रतिजानते&amp;rsquo; (वा० प० ३।८।२४)। प्रत्यस्ताऽध्यारोपिता।  इ  इ (इण गतौ)। &amp;lsquo;असन्तप्तं तु यद् दारु (वंशादि ऋजूकृतम्) प्रत्येति प्रकृतिं पुनः&amp;rsquo; (भा० शां० १०२।३१)। प्रत्येति प्रतिगच्छति अभ्येति। &amp;lsquo;प्रतीयाय गुरोः सकाशम्&amp;rsquo; (रघु० ५।३५)। प्रतीयाय प्रतिनिववृते। &amp;lsquo;यत्तन्निः सत्तासत्तं…प्रधानं प्रतियन्ति&amp;rsquo; (यो० सू० २।१९ भाष्ये)। प्रतियन्ति अपियन्ति, अभिसंविशन्ति। &amp;lsquo;अग्निर्नः शत्रून्प्रत्येतु&amp;rsquo; (अथर्व० ३।१।१)। प्रत्यनीकः सन् यातु, अभिमुखं प्रातिभट्येन गच्छतु। &amp;lsquo;अनिशं चिन्तयानोपि यः प्रतीयाद्रथेन तम्&amp;rsquo; (भा० उ० ५२।२)। &amp;lsquo;तेन (कवचेन) मामद्य संयुक्तं रथस्थमिह संयुगे। प्रतीयात् कोऽद्य मामाजौ साक्षादपि पुरन्दरः&amp;rsquo; (रा० ६।९२।२९)॥ &amp;lsquo;सहसैन्यानहं तांश्च प्रतीयां रणमूर्धनि&amp;rsquo; (भा० उ० १७२।१३)। &amp;lsquo;यः प्रतीयाद्रणे द्रोणं यावद् गच्छामि पाण्डवम्&amp;rsquo; (भा० द्रोण० १११।२७)। &amp;lsquo;कृष्णपार्थौ जिघांसन्तः प्रतीयुर्विविधायुधाः&amp;rsquo; (भा० आदि० २२७।५९)। अत्र सर्वत्रोदितचर एवार्थः। &amp;lsquo;सैषाऽन्वारम्भणीयायाः स्थानं प्रत्येति&amp;rsquo; (भा० श्रौ० ८।१।५)। स्थानं प्रत्येति पदमापद्यते। &amp;lsquo;कलहंसमालाः प्रतीयिरे श्रोत्रसुखैर्निनादः&amp;rsquo; (भट्टि० २।१८)। प्रतीयिरे जज्ञिरेऽनुममिरे, ज्ञप्ता अनुमिताः, उन्नीताः। &amp;lsquo;उच्चावचा जनपदधर्मा ग्रामधर्माश्च, तान् विवाहे प्रतीयात्&amp;rsquo; (आश्व० गृ० १।७)। प्रतीयात् निश्चिनुयात्, परिचिनुयात्, व्यवस्येत्। &amp;lsquo;तं मोपयातं प्रतियन्तु विप्राः&amp;rsquo; (भा० पु० १।१९।१५)। प्रतियन्तु विदाङ्कुर्वन्तु। भवतु। &amp;lsquo;प्रतीमस्तावत्&amp;rsquo; (प्र० च०)। तत्त्वतो विजानामेत्यर्थः। &amp;lsquo;कः प्रत्येति सैवेयमिति&amp;rsquo; (उत्तर० ४)। &amp;lsquo;प्रत्येतु कस्तद् भुवि&amp;rsquo; (उत्तर०)। कः श्रद्दध्यादित्यर्थः। &amp;lsquo;ततः परशुरामस्य न प्रतीमः पराभवम्&amp;rsquo; (महा० च० २।१४)। &amp;lsquo;किं वक्ष्ये तत्र लोकश्च प्रत्येष्यति कथं मम&amp;rsquo; (कथा० २९।९७)। उक्तोऽर्थः। &amp;lsquo;विभाषोपपदेन प्रतीयमाने&amp;rsquo; (पा० १।३।७७)। प्रतीयमाने द्योतिते सति। &amp;lsquo;प्रतियन्तं चिदेनसः&amp;rsquo; (ऋ० ८।६७।१७)। प्रतिगच्छन्तम्। &amp;lsquo;बलवत्तु दूयमानं प्रत्याययतीव मां हृदयम्&amp;rsquo; (शा० ५।३१)। विश्वासयति। &amp;lsquo;प्रत्याय्यन्ते ते च तदानीं परलोकम्&amp;rsquo; (अवदा० जा० १९)। श्रद्धाप्यन्त इत्यर्थः। &amp;lsquo;तं प्रतीतं स्वधर्मेण ब्रह्मदायहरं पितुः&amp;rsquo; (मनु० ३।३)। प्रतीतं ख्यातम्। &amp;lsquo;सोऽयं वटः श्याम इति प्रतीतः&amp;rsquo; (रघु० १३।५३)। &amp;lsquo;ततः प्रतीतं प्लवतां वरिष्ठम्&amp;rsquo; (रा० ४।६५।३५)। उक्तोऽर्थः। &amp;lsquo;तथापि नेच्छेयमिति प्रतीतः&amp;rsquo; (भा० आश्व० ९।२३)। प्रतीतः कृतनिश्चयः। &amp;lsquo;भरतश्चेत्प्रतीतः स्याद्राज्यं प्राप्यैतदव्ययम्&amp;rsquo; (रा० २।४२।९)। प्रतीतः सन्तुष्टः। &amp;lsquo;पतिः प्रतीतः प्रसवोन्मुखीं प्रियां ददर्श…&amp;rsquo; (रघु० ३।१२)॥ प्रतीतः प्रसन्नः प्रमुदितः। &amp;lsquo;भव इव षण्मुखजन्मना प्रतीतः&amp;rsquo; (बुद्ध० १।९४)। &amp;lsquo;एवं राजर्षयः सर्वे प्रतीता रघुनन्दन&amp;rsquo; (रा० २।१०७।१४)। प्रतीताः प्रेताः। प्रतिशब्दोऽस्थाने, न विवक्षितमर्थमुपकरोति। &amp;lsquo;सुहिता एतां रात्रिं वसन्ति प्रतीता अनवर्तिमुखिनः&amp;rsquo; (भा० श्रौ० ८।१३।२०)। प्रतीताः समिताः संगताः। प्रतिशब्दः प्रातिमुख्यमाह, तेन च सामीप्यं संनिकर्षो लक्ष्यते। अनवर्तिमुखिनो दारिद्र्येऽऽसंलपन्तः। अवर्तिर्दारिद्र्यम्। &amp;lsquo;अप्रतीतो जयति सं धनानि&amp;rsquo; (ऋ० ४।५०।९, ऐ० ब्रा० ८।२६)। शत्रुभिरितः प्राप्तः प्रतीतः, तद्विपरीतोऽप्रतीत इति सायणः। अप्रत्यृतोऽपराङ्मुख इति वयम्। अत्रार्थे न किञ्चिद् उपस्करणीयं भवतीति गुणः। &amp;lsquo;यौ पत्येते अप्रतीतौ सहोभिः&amp;rsquo; (अथर्व० ७।२५।१)। अप्रतिरुद्धाविति सायणः। अयमप्यप्रसिद्धोऽर्थः। प्रतिपूर्व एतिर्न क्वचिद्रोधने दृष्टः। तस्मादस्मदुक्तपूर्व एवार्थः श्रेयान्। &amp;lsquo;ते प्रजापतिं पितरं प्रतीत्योचुः&amp;rsquo; (श० ब्रा० २।२।४।१६)। प्रतीत्य तत्सकाशमित्वा, तमुपेत्य। &amp;lsquo;ऊतीः कुर्वाणो यत्पृथिवीमचरो गुहाकारमाखुरूपं प्रतीत्य&amp;rsquo; (आप० श्रौ० ५।१।१।७)। प्रतीत्य प्राप्य परिगृह्य आस्थाय। हेतून्प्रत्ययान् प्रतीत्य समाश्रित्य यः स्कन्धादीनां समुत्पादः स प्रतीत्यसमुत्पादः। &amp;lsquo;न मुग्धे प्रत्येतुं प्रभवति गतः कालहरिणः&amp;rsquo; (का० प्र० ७।३२७)। प्रत्येतुं प्रतिनिवर्तितुम्। &amp;lsquo;तत्प्रत्याययितव्योऽसौ (प्राणः) क्रमेणारण्यहस्तिवत्&amp;rsquo; (स्कन्द० पु० का० ४।४१।८०)। प्रत्याययितव्यो लालयितव्यः, क्रमेण संनियाम्यः। &amp;lsquo;मूढः परप्रत्ययनेयबुद्धिः&amp;rsquo; (माल० १।२)। प्रत्ययो विश्वासः। &amp;lsquo;साधुकामश्च स्पृहयेन्नायतिं प्रत्ययेषु च&amp;rsquo; (भा० शां० २२०।११)। प्रत्ययाः सुखदुःखानुभवाः। &amp;lsquo;अपेक्षते प्रत्ययमुत्तमं त्वाम्&amp;rsquo; (कु० ३।८)। प्रत्ययः कारणम्। &amp;lsquo;एवं परतो धर्मश्रवणं सम्यग्दृष्ट्युत्पादप्रत्ययो भवति&amp;rsquo; (अवदा० जा० २९)। उक्तोऽर्थः। &amp;lsquo;राजप्रत्ययाः प्रजाः&amp;rsquo; (अमरोद्घाटने स्वामी)। राजाधीना इत्यर्थः। &amp;lsquo;अथाब्रवीन्मघवा प्रत्ययं स्वम्&amp;rsquo; (भा० अनु० ९४।४३)। प्रत्ययोऽभिप्रायः। &amp;lsquo;लोकवीरौ महेष्वासौ त्यक्तात्मानौ च भारत। प्रत्ययं परिरक्षन्तौ महत्कर्म करिष्यतः&amp;rsquo; (भा० उ० १७०।१४)॥ प्रत्ययः शपथः। &amp;lsquo;प्रत्यायनं विवादं मन्यमाना दुराशयाः&amp;rsquo; (कथा० ७४।१६०)। प्रत्यायनं प्रत्ययस्य विश्वासस्योत्पादनम्। &amp;lsquo;एकदा पाण्डवान्द्रष्टुं प्रतीतान्पुरुषोत्तमः&amp;rsquo; (भा० पु० १०।५८।१)। प्रतीतान् प्रकटान् अज्ञातवासान्निर्गत्य सर्वत्र प्रकाशान्। &amp;lsquo;नैनमेते रश्मयः प्रत्याययन्ति&amp;rsquo; (छां० उ० ५।५।२)। न परावर्तयन्ति। अप्रतिरोधका भवन्तीत्यर्थः।  इष्  इष् (इष इच्छायाम्, इष गतौ)। &amp;lsquo;असत्यसन्धस्य सतश्चलस्यास्थिरचेतसः। नैव देवा न पितरः प्रतीच्छन्तीति नः श्रुतम्&amp;rsquo; (रा० २।१०९।१८)॥ प्रतीच्छन्ति परिगृह्णन्ति, अभ्युपयन्ति। &amp;lsquo;तदहं किञ्चिद् भवतः प्रार्थये यदि प्रतीच्छसि&amp;rsquo; (तन्त्रा० १।१२)। प्रतीच्छसि अभ्युपैषि। बाढं करिष्यामीति चेत्प्रतिजानीष इत्यर्थः। &amp;lsquo;गोणीं जनेन स्म निघातुमुद्धृतामनुक्षणं नोक्षतरः प्रतीच्छति&amp;rsquo; (शिशु० १२।१०)। न प्रतीच्छति नाङ्गी करोति। उक्षतरो वृद्धोक्षः। पा० ५।३।९१ सूत्रेण तनुत्वे द्योत्ये स्वार्थिकः ष्टरच्। &amp;lsquo;भक्ष्यान् द्विजेन्द्रैरपि सम्प्रदत्तान्नैव प्रतीच्छन्ति विभोर्भयेन&amp;rsquo; (वाम० पु० ९१।३)। उक्तोऽर्थः। &amp;lsquo;उष्णार्तो हि नरो यद्वज्जलधाराः प्रतीच्छति&amp;rsquo; (भा० भीष्म० ११७।२४)। प्रतीच्छति ग्रहीतुमिच्छति। &amp;lsquo;हन्त गृह्ण प्रतीच्छेति तावुभौ योधसत्तमौ&amp;rsquo; (हरि० २।७३।४४)। गृह्ण गृहाण। प्रतीच्छ देहि। प्रहारमिति शेषः। &amp;lsquo;प्रतीच्छ मत्कृतं धर्मं यदि ते मय्यनुग्रहः&amp;rsquo; (भा० शां० १९९।८३)। प्रतीच्छ गृहाण। &amp;lsquo;प्रतीच्छत्या शोकीं किसलयपरावृत्तिमधरः&amp;rsquo; (भोजप्र० १।७२)। प्रतीच्छति गृह्णाति आदत्ते। &amp;lsquo;अत्रागत्य स्ववासांसि प्रतीच्छन्तु शुचिस्मिताः&amp;rsquo; (भा० पु० १०।२२।१६)। स्वस्यैवार्थस्य प्रत्यादित्सा प्रतीच्छाशब्दार्थः। &amp;lsquo;एष उपहाररमणीयतया माधवीमण्डपः स्वागतेनेव नौ प्रतीच्छति&amp;rsquo; (शा० ६)। प्रतीच्छति प्रतिगृह्णाति सभाजयति। &amp;lsquo;एष खलु त्वां प्रतीच्छति&amp;rsquo; (विक्रम० २)। उक्तोऽर्थः। &amp;lsquo;अथाऽन्येषु प्रतीच्छामि&amp;rsquo; (आप० ध० १।८।२२।६)। प्रतीच्छामि अन्विष्यामि, आप्तुमीहे। &amp;lsquo;गदा शक्रजिता जिघ्ये तां प्रतीयेष वालिजः&amp;rsquo; (भट्टि० १४।३६)। प्रतीयेष प्रतिजग्राह रुरोध। जिघ्य इति हिनोतेरनुपसृष्टस्य कर्मणि लिटि रूपम्। लोके केवलस्य हिनोतेः प्रयोगो दुर्लभ इति मतं नः। &amp;lsquo;अथ प्रवृत्तिरागच्छेत् प्रतीच्छेत् समात्रयम्&amp;rsquo; (कृत्यकल्पतरौ द्वितीये सम्पुटे पृ० ५९ कात्यायनीयं वचनमित्युद्धृतम्)। प्रतीच्छेत् प्रतीक्षेत। &amp;lsquo;तेन पापानुबन्धेन वचनं न प्रतीच्छता&amp;rsquo; (रा० १।३३।४)। न प्रतीच्छता न स्वीकुर्वता, न गृह्णता, नानुतिष्ठता, नानुविदधता। &amp;lsquo;स तद्बाणमयं वर्षमश्मवर्षमिवाचलः। प्रतीच्छन् पाण्डुदायादः&amp;rsquo; (भा० द्रोण० १२७।६५)॥ प्रतीच्छन् प्रतिगृह्णन्, रुन्धानः। &amp;lsquo;ततः शरसहस्राणि प्रतीच्छन्तौ रणेषिणौ&amp;rsquo; (हरि० २।४३।३३)। उक्तोऽर्थः। &amp;lsquo;सतो बन्धुमसति निरविन्दन् हृदि प्रतीष्या कवयो मनीषा&amp;rsquo; (ऋ० १०।१२९।४)। प्रतीष्या प्रतीष्य अन्विष्य। सांहितिको दीर्घः। &amp;lsquo;देवस्य शासनं प्रतीष्य&amp;rsquo; (शा० ६)। प्रतीष्य स्वीकृत्य, अनुमत्य। &amp;lsquo;सत्कारो नाम सत्कारेण प्रतीष्टः प्रीतिं जनयति&amp;rsquo; (स्वप्न० ४)।  ई  ई (ईङ् गतौ)। &amp;lsquo;प्रतीयन्ते न नीतिज्ञा कृतावज्ञस्य वैरिणः&amp;rsquo; (कथा० ६२।१०३)। प्रतीयन्ते विश्वसन्ति श्रद्दधते, प्रतियन्ति। &amp;lsquo;कुशलः प्रतिपत्ता तामग्रथार्थां प्रतीयते&amp;rsquo; (वा० प० २।३१९)। प्रतीयते बुध्यते मन्यते जानाति।  ईक्ष्  ईक्ष् (ईक्ष दर्शने)। &amp;lsquo;मित्रस्य त्वा चक्षुषा प्रतीक्षे&amp;rsquo; (आप० श्रौ० १।१३१)। प्रतीक्षे ईक्षे पश्यामि। &amp;lsquo;तत् (मधु) प्रतीक्षते&amp;rsquo; (अग्नि० गृ० १।४)। मधुनि दृशं पातयतीत्यर्थः। &amp;lsquo;प्रतीक्षन्ते श्वशुरो देवरश्च&amp;rsquo; (अथर्व० १४।१।३९)। &amp;lsquo;प्राशित्रं प्रतीक्षते&amp;rsquo; (का० श्रौ० २।२।१५)। &amp;lsquo;मधुपर्कमाह्रियमाणं प्रतीक्षते&amp;rsquo; (वा० गृ० ११।५)। &amp;lsquo;गार्हपत्यं प्रतीक्षते&amp;rsquo; (तै० ब्रा० २।१।४।३)। उक्तोऽर्थः। &amp;lsquo;किं न प्रतीक्षसेऽस्माकं गृहान्बलिभुजो यथा&amp;rsquo; (भा० पु० ९।१८।१६)। न प्रतीक्षसे न ध्यायसि, नोपास्से, न सेवसे। &amp;lsquo;तत्र मे कारणं भाति कौन्तेयो यत्प्रतीक्षते&amp;rsquo; (भा० वि० २१।२)। प्रतीक्षते तदेव सूचयन्मामवेक्षतेऽवहितमीक्षते। कारणं प्राकट्यं मा भूदिति हेतुः। &amp;lsquo;संवत्सरं प्रतीक्षेत द्विषन्तीं योषितं पतिः&amp;rsquo; (मनु० ९।७७)। प्रतीक्षेत उदासीनवदीक्षेत। सहेतेत्यर्थः। &amp;lsquo;प्रतीक्षमाणोऽभिजनं तदार्तमनार्तरूपः प्रहसन्निवाथ&amp;rsquo; (रा० २।३३।२९)। प्रतीक्षमाणः प्रेक्षमाणः। &amp;lsquo;कस्य न प्रतीक्ष्यो मुनिभावः&amp;rsquo; (हर्ष० उच्छ्वासे ८)। &amp;lsquo;तथासीनं च त्रिभुवनप्रतीक्ष्यं मनुदक्षचाक्षुषप्रभृतथः प्रजापतयः सिषेविरे&amp;rsquo; (हर्ष०)। &amp;lsquo;भक्तिः प्रतीक्ष्येषु कूलोचिता ते&amp;rsquo; (रघु० ५।१४)। प्रतीक्ष्य आदृत्यः संभावनीयः पूज्यः। &amp;lsquo;प्रतीक्ष्यं तत् प्रतीक्ष्यायै पितृष्वस्रे प्रतिश्रुतम्&amp;rsquo; (शिशु० २।१०८)। प्रतीक्ष्यं परिपाल्यं रक्ष्यम्, प्रत्यवेक्षणीयम्। &amp;lsquo;न त्वां हत्वा प्रदास्यामि क्रव्याद्भ्यो मद्रकाधम। मित्रप्रतीक्षया शल्य धृतराष्ट्रस्य चोभयोः&amp;rsquo; (भा० कर्ण० ४०।५३)॥ प्रतीक्षाऽऽदरः। &amp;lsquo;निकारा मनुजश्रेष्ठ पाण्डवैस्त्वत्प्रतीक्षया। अनुभूताः…&amp;rsquo; (भा० उ० १५९।११)॥ अनुभूताः सोढाः। &amp;lsquo;निकारो निकृतिप्रज्ञैः पाण्डवैस्त्वत्प्रतीक्षया। अनुभूत: &amp;rsquo; (भा० भीष्म० १५।४)। त्वत्प्रतीक्षया त्वयि समादरेण। &amp;lsquo;तस्यारण्येनैवात ऊर्ध्वं होमो वृत्तिः प्रतीक्षाऽऽच्छादनं च&amp;rsquo; (आप० ध० २।९।२२।१७)। प्रतीक्षाऽतिथिपूजा। &amp;lsquo;घोषा द्वैतवने सर्वे त्वत्प्रतीक्षा नराधिप&amp;rsquo; (भा० वन० २२९।१९)। त्वत्प्रतीक्षास्त्वां प्रतीक्षमाणाः प्रतिपालयन्तः। &amp;lsquo;तत्प्रत्ययमुदकमुत्सिच्याप्रतीक्षा ग्राममेत्य&amp;rsquo; (आप० ध० २।६।१५।९)। प्रतीक्षा प्रतिनिवृत्य ईक्षणम्, पृष्ठतो विलोकनम्। अप्रतीक्षा अविद्यमानप्रतीक्षाः, पृष्ठतोऽनवलोकयन्तः, अपराङ्मुखीभूताः। &amp;lsquo;अहं चाप्रतीक्षमेव सङ्ग्रामभूमिमागतः&amp;rsquo; (महावीर० पृ० २०३, निर्णय०)। इदं क्रियाविशेषणम्। अपराङ्मुखीभूयेत्यर्थः। &amp;lsquo;अप्रतीक्षमायन्ति&amp;rsquo; (तै० ब्रा० १।६।५)। उक्तोऽर्थः। &amp;lsquo;प्रतीक्षायै कुमारीम्&amp;rsquo; (तै० ब्रा० ३।४।१।१९)। प्रतीक्षा संभावनाऽऽशास्यम्। &amp;lsquo;कुम्भकर्णं प्रतीक्ष्यैव हरयोद्य प्रदुद्रुवुः&amp;rsquo; (रा० ६।६।३१)। प्रतीक्ष्य अभिमुखे वीक्ष्य।  ईड्  ईड् (ईड स्तुतौ)। &amp;lsquo;प्रति त्वा स्तोमैरीडते वसिष्ठाः&amp;rsquo; (ऋ० ७।७६।६)।  उष्  उष् (उष दाहे)। &amp;lsquo;स त्वमग्ने प्रतीकेन प्रत्योष यातुधान्यः&amp;rsquo; (ऋ० १०।११८।८, तै० सं० २।५।१२।४)। प्रत्योष प्रतिमुखं प्रत्येकं वा दह। यातुधान्यः यातुधानीः। &amp;lsquo;प्रति तमोष यः प्रत्युष्यः&amp;rsquo; (श० ब्रा० १।९।३।२)। प्रत्योष=ओष। सद्यो वा दहेत्यर्थः। &amp;lsquo;प्रत्युष्टं रक्षः प्रत्युष्टा अरातयः&amp;rsquo; (वा० सं० १।७)। प्रत्युष्टं=प्रत्युषितम्। प्रविज्ञाय उषितं दग्धमिति उवटः। प्रत्युष्टाः प्रत्येकं दग्धा इति च सः। उभयत्रार्थाभेद एव तु युक्तः।  ऊह्  ऊह् (ऊह वितर्के)। &amp;lsquo;विद्युद्भवन्ती प्रति वव्रिमौहत&amp;rsquo; (ऋ० १।१६४।२९)। प्रत्यौहत व्यवादधात्, आच्छादयत्, तिरोधत्त, उपसमहरत्, अपाकरोत्। वव्रिं रूपम्। &amp;lsquo;प्रत्यौहन्मृत्युममृतेन साकम्&amp;rsquo; (अथर्व० ५।२८।८)। &amp;lsquo;प्रत्यौहतामश्विना मृत्युमस्मत्&amp;rsquo; (वा० सं० २७।९, अथर्व० ७।५५।१)। उक्तोऽर्थः। &amp;lsquo;प्रत्यूहेन्नाग्निषु क्रियाः&amp;rsquo; (मनु० ५।८४)। अग्निहोत्रहोमान्न विघातयेदित्यर्थः। तत्र प्रत्यूहमन्तरायं न कुर्यादिति यावत्। &amp;lsquo;पशून्देवताभ्यः प्रत्यौहत&amp;rsquo; (श० ब्रा० १०।६।५।८)। प्रत्यौहत समार्पयत् पशून्देवतासादकरोत्। &amp;lsquo;स प्रत्यूढानङ्गारान् प्रत्यूहेत्&amp;rsquo; (शां० ब्रा० २।१)। प्रत्यूहेत्=व्यूहेत्, विविक्ततया विस्तारेण रचयेत्। &amp;lsquo;न पास्ये न च भोक्ष्ये प्रत्यूढं मम भोजनम्&amp;rsquo; (रा० ५।३१।१४)। प्रत्यूढमनादरेण पराकृतं त्यक्तम्। &amp;lsquo;एवमेवेमाः प्रजा अहरहर्गच्छन्त्य एतं ब्रह्मलोकं न विदन्त्यनृतेन हि प्रत्यूढाः&amp;rsquo; (छां० ८।३।२)। प्रत्यूढा विपरीतं नीताः। &amp;lsquo;इतीन्द्रदूत्याः प्रतिवाचमर्धे प्रत्युह्य सैषाऽभिदधे वयस्याः&amp;rsquo; (नै० ६।१०१)। प्रत्युह्य विहत्य, प्रतिबध्य, विच्छिद्य। &amp;lsquo;अहत्वा समरे कृष्णमप्रत्यूह्य च रुक्मिणीम्&amp;rsquo; (भा० पु० १०।५४।२०)। अप्रत्यूह्य अप्रत्यावर्त्य। अप्रतिहत्येति त्वक्षरार्थः।  ऋ  ऋ (ऋ गतिप्रापणयोः)। &amp;lsquo;अनर्वाऽप्रत्यृतोऽन्यस्मिन्&amp;rsquo; (नि० ६।२३।४)। प्रत्यृत आश्रितः (इति दुर्गः)। &amp;lsquo;अरणी प्रत्यृत एने अग्निः&amp;rsquo; (नि० ५।१०।१)। प्रत्यृतः प्रतिगतोन्तर्निविष्टः।  काश्  काश् (काशृ दीप्तौ)। निभसंकाशनीकाशप्रतीकाशोपमादय इति सदृशपर्यायान्पठत्यमरः।  कूज्  कूज् (कुज अव्यक्ते शब्दे)। &amp;lsquo;एष क्रोशति दात्यूहस्तं शिखी प्रतिकूजति&amp;rsquo; (रा० २।५६।९)। प्रतिकूजति दात्यूहं स्पर्धमानः कूजति।  कृ  कृ (डुकृञ् करणे)। &amp;lsquo;इत्येवमग्निविषसर्पेभ्यः प्रतिकुर्वीत&amp;rsquo; (कौ० अ० १।२०।९)। अग्न्यादीनां प्रतिविधानं कुर्यादित्यर्थः। &amp;lsquo;न तं पश्यामि लोकेस्मिन्कृते प्रतिकरोति यः। सर्वस्य हि कृतार्थस्य मतिरन्या प्रवर्तते&amp;rsquo; (भा०)॥ कृते उपकृते प्रतिकरोति प्रत्युपकारं करोति। &amp;lsquo;मयास्योपकृतं पूर्वमयं प्रतिकरिष्यति&amp;rsquo; (का० नी० सा० ९।११)। &amp;lsquo;पूर्वं कृतार्थो मित्राणां न तत् प्रतिकरोति यः। कृतघ्नः सर्वभूतानां वध्यः प्लवगेश्वर&amp;rsquo; (रा० ३।३४।१०)॥ &amp;lsquo;कृतं न प्रतिकुर्याद्यः पुरुषाणां स दूषकः&amp;rsquo; (रा० ४।३८।२८)। उक्तोऽर्थः। &amp;lsquo;कृतार्थः पूर्वमार्येण नार्थं प्रतिचिकीर्षति&amp;rsquo; (रा० ४।३४।२०)। प्रत्युपकर्तुं नेच्छति। &amp;lsquo;वैरं प्रतिकुरुष्वेह तस्मिन्&amp;rsquo; (रा० ३।३८।२२)। प्रतिनिर्यातयेत्यर्थः। &amp;lsquo;व्याधिमिच्छामि ते ज्ञातुं प्रतिकुर्यां हि तत्र वै&amp;rsquo; (भा० आदि० ४०२७)। प्रतिकुर्याम् उपचरेयम् चिकित्सेयम् भैषज्यं कुर्याम्। &amp;lsquo;पाण्डवा अपि तत्सर्वं प्रतिचक्रुर्यथागतम्&amp;rsquo; (भा० आदि० १४१।२२)। प्रतिचक्रुः= अपाकुर्वन्, न्यवारयन्, अपौहन्त प्रत्यघ्नन्। &amp;lsquo;नास्य प्रत्यकरोद्वीर्यं विक्लवेनान्तरात्मना&amp;rsquo; (रा० ६।८८।३४)। उक्तोऽर्थः। &amp;lsquo;संक्रमध्वजयष्टीनां प्रतिमानां च भेदकः। प्रतिकुर्याच्च तत्सर्वम्…&amp;rsquo; (मनु० ९।२८५)॥ प्रतिकुर्यात् प्रसाधयेत, समादध्यात्, पुनर्नवाः कुर्यात्। &amp;lsquo;पुर इमाँल्लोकान् प्रतिकरवामहा इति&amp;rsquo; (ऐ० ब्रा० १।२३)। असुराणां प्रतिकूलानि सम्पादयाम इति सायणः। &amp;lsquo;अनायतना ह वै स्मः, तस्मात्पराजयामहा इति एतास्ताः प्रत्यकुर्वत हविर्धानं दिव आग्नीध्रमन्तरिक्षात् सदः पृथिव्याः&amp;rsquo; (गो० ब्रा० उ० २।७)। प्रत्यकुर्वत विरोधायाकुर्वत निरमिमत। &amp;lsquo;भीष्मे प्रतिचिकीर्षामि&amp;rsquo; (भा० उ० १८७।६)। भीष्माय वैरं निर्यातयितुमिच्छामीत्यर्थः। &amp;lsquo;कृते प्रतिकरिष्यन्तः केशवस्यार्जुनस्य च&amp;rsquo; (भा० द्रोण० १०४।१८)। प्रतिकर्तुकामाः प्रत्यपकारबुद्धयः। &amp;lsquo;वयं च मन्युना दग्धा वैरं प्रतिचिकीर्षवः&amp;rsquo; (भा० स्वर्गा० १।२१)। वैरं निर्यातयितुमिच्छन्त इत्यर्थः। &amp;lsquo;अकृतज्ञोऽप्रतिकृतो हन्ति सत्त्ववतां मनः&amp;rsquo; (रा० ४।२७।४५)। अप्रतिकृतः=अकृतप्रत्युपकारः। &amp;lsquo;कर्तास्मि कृते प्रतिकृतं तव&amp;rsquo; (भा० वन० १८७।९)। उक्तोऽर्थः। &amp;lsquo;प्रतिकर्तुं प्रकृष्टस्य नापकृष्टेन युज्यते&amp;rsquo; (रा० ४१७।४७)। प्रतिकर्तुं प्रत्युपकर्तुम्, कृतमुपकारं प्ररिणदातुम् प्रत्यर्पयितुम्। &amp;lsquo;प्रतिकर्तुं बलवति नहुषे देवमोहिते। पितामहनियोगेन भवन्तं सोऽहमागतः&amp;rsquo; (भा० अनु० अनु० ९९।२२)॥ प्रतिकर्तुं प्रतिविधातुम् प्रत्यपकर्तुम्। &amp;lsquo;न शेकुरतिकायस्य प्रतिकर्तुं महाहवे&amp;rsquo; (रा० ६।७१।४२)। उक्तोऽर्थः। &amp;lsquo;कृते च प्रतिकर्तव्यमेष धर्मः सनातनः&amp;rsquo; (रा० ५।१।११४)। कृत उपकृते। प्रतिकर्तव्यं प्रत्युपकर्तव्यम्। व्याधशाकुनिकपतितपापकारिणां न च प्रतिकर्तव्यम्। नैवोपचरितव्यम्। तेषु भिषक्कर्म न प्रयोज्यमित्याह। &amp;lsquo;प्रतिकृत्य यथाकामं शत्रूणां शत्रुसूदनः&amp;rsquo; (भा० सौ० १।४४)। प्रतिकृत्य वैरं निर्यात्य। व्याधिमप्रतिकृत्य। अचिकित्सित्वा, उपचारमकृत्वा। &amp;lsquo;परिजनोपनीतमपि प्रतिकर्म नाग्रहीत्&amp;rsquo; (हर्ष०)। प्रतिकर्म प्रसाधनम्। अङ्गसंस्कारोपकरणम्। &amp;lsquo;प्रतिकर्म च रामस्य कारयामास वीर्यवान्&amp;rsquo; (रा० ६।१२८।१६)। प्रतिकर्माङ्गसंस्कारः। &amp;lsquo;विभूषितेयं प्रतिकर्मनित्या वसत्वरण्ये सह राघवेण&amp;rsquo; (रा० २।३७।३५)। &amp;lsquo;उषिताः स्मो वने वासं प्रतिकर्म चिकीर्षवः&amp;rsquo; (भा० वि० ५८।१८)। प्रतिकर्म शत्रूणामपकारः। &amp;lsquo;ऋचीकस्तु महातेजाः पुत्रस्याप्रतिकर्मणः&amp;rsquo; (रा० १।७५।२२)। अप्रतिकर्मणः प्रतिक्रियारहितस्य। स्वघातके कार्तवीर्ये शापादिप्रतिकारशून्यस्येत्यर्थः। &amp;lsquo;सा कृष्णमाराधय सौहृदेन प्रेम्णा च नित्यं प्रतिकर्मणा च&amp;rsquo; (भा० वन० २३४।४)। प्रतिकर्मणा कायक्लेशेनेति नीलकण्ठः। कथमस्यार्थस्योपलब्धिरिति न विजानीमः। &amp;lsquo;मिथ्योपचारः प्रतिकर्मणां च&amp;rsquo; (चरक० चि० १२।)। प्रतिकर्म प्रतिक्रिया वमनादिः। &amp;lsquo;प्रतिकर्मपराचार ऋत्विजां स्म विधीयते&amp;rsquo; (भा० शां० ७९।२)। शान्तिकपौष्टिकादि कर्म प्रयोगशुद्ध्याख्यम्। &amp;lsquo;यश्चास्य वैद्यः प्रतिकर्म करोति&amp;rsquo; (चरक० सूत्र० २९।९)। प्रतिकर्म प्रतिक्रिया चिकित्सा, भैषज्यम्। &amp;lsquo;उपकारेण वीरस्तु प्रतिकारेण युज्यते&amp;rsquo; (रा० ४।२७।४५)। प्रतिकारः प्रत्युपकारः। &amp;lsquo;विकारं खलु परमार्थतोऽज्ञात्वाऽनारम्भः प्रतीकारस्य&amp;rsquo; (शा० ३)। प्रतीकार उपचारः चिकित्सा। &amp;lsquo;प्रतीकारो व्याधेः सुखमिति विपर्यस्यति जनः&amp;rsquo; (भर्तृ० ३।९२)। उक्तोऽर्थः। &amp;lsquo;प्रियस्य भर्तुः प्रतिकारकामा&amp;rsquo; (रा० २।३७।३७)। अनुकार इह प्रतिकारः। प्रतिः सादृश्ये। वेषादिभिस्तदवस्थासदृशावस्थासम्पादनकामेत्यर्थ इति तिलकः। &amp;lsquo;खलानां कण्टकानां च द्विविधैव प्रतिक्रिया। उपानन्मुखभङ्गो वा दूरतो वा विसर्जनम्॥&amp;rsquo; प्रतिक्रिया प्रतिकारः प्रतिविधानम्। &amp;lsquo;भैक्षेणाप्यर्जयिष्यामि पुनर्न्यास-प्रतिक्रियाम्&amp;rsquo; (मृच्छ० ३।२६)। प्रतिक्रिया निर्यातनम्, प्रत्यर्पणम्। &amp;lsquo;मङ्गलालम्भनं चैव शरीरस्य प्रतिक्रिया&amp;rsquo; (भा० शां० ५९।६६)। प्रतिक्रिया प्रतिकर्म अलङ्क्रिया। &amp;lsquo;तत्राप्रतिकारिणोऽपचारिणश्च रोगो व्यक्ततरः&amp;rsquo; (सुश्रुत० चि० ५।४)। अप्रतिकारी यो भैषज्यं न कारयति। अपचारी अयथार्थकारी। &amp;lsquo;सा तु रज्ज्वादिभिर्बद्धा विषप्रतिकरी मता&amp;rsquo; (सुश्रुत० उत्तर० सर्प० कल्प० ५।५)। विषप्रतिकरी विषप्रतिकारहेतुः। &amp;lsquo;ततः सीतां शिरःस्नातां संयुक्तां प्रतिकर्मणा&amp;rsquo; (रा० ६।११४।१४)। प्रतिकर्म प्रसाधनमित्यमरः।  कृष्  कृष् (कृष विलेखने)। &amp;lsquo;प्रतिकृष्टं मतं गुह्ये द्विरावृत्त्यां च कर्षिते। प्रतिकृष्टः प्रेषिते स्यात्प्रत्याख्याते च वाच्यवत्&amp;rsquo; (विश्व:)॥ निकृष्टप्रतिकृष्टार्वयाप्यरेफावमाधमाः (अमरः)। &amp;lsquo;उत्सर्जनस्य वा प्रतिकर्षः&amp;rsquo; (आप० ध० १।९।३ इत्यत्रोज्ज्वलायाम्)। भविष्यतोऽर्थस्य प्राक् सम्भावनं प्रतिकर्षः।  कॄ  कॄ (कॄ विक्षेपे)। &amp;lsquo;उरोविदारं प्रतिचस्करे नखैः&amp;rsquo; (शिशु० १।४७)। प्रतिचस्करे हतः (हिंसितः)। निरङ्कुशः कविरस्थाने किरतेः सुटं करोति। &amp;lsquo;प्रतिस्कीर्णं हं ते वृषल भूयात्। तथा ते वृषल विक्षेपो भूयाद्यथा हिंसामनुबध्नाति&amp;rsquo; (हिंसायां प्रतेश्च ६।१।१४१ सूत्र वृत्तिः)।  क्लृप्  क्लृप् (कृपू सामर्थ्ये )। &amp;lsquo;तद्यथा राजानमायान्तमुग्राः प्रत्येनसः सूतग्रामण्योऽन्नैः पानैरावसथैः प्रतिकल्पन्ते&amp;rsquo; (श० ब्रा० १४।७।२।४३)। प्रतिग्रहीतुं सम्भावयितुं सज्जन्त उद्यता भवन्तीति यावत्।  क्रम्  क्रम् (क्रमु पादविक्षेपे)। &amp;lsquo;तदु ह जानश्रुतिः पौत्रायणः षट् शतानि गवां निष्कमश्वतरीरथं तदादाय प्रतिचक्रमे&amp;rsquo; (छां० उ० ४।२।१)। प्रतिचक्रमे प्रतिजगाम। &amp;lsquo;भद्रे प्रतिक्राम नियच्छ वाचम्&amp;rsquo; (भा० वन० १६९।२३)। प्रतिक्राम निवर्तस्व इतः प्रतियाहि। गृहान् प्रतिनिवर्तस्व।  क्रुध्  क्रुध् (क्रुध क्रोधे)। &amp;lsquo;क्रुध्यन्त न प्रतिक्रुध्येत्&amp;rsquo; (मनु० ६।४८)।  क्षि  क्षि (क्षि निवासगत्योः)। &amp;lsquo;आ त्वा जिघर्मि मनसा घृतेन प्रतिक्षियन्तं भुवनानि विश्वा&amp;rsquo; (ऋ० २।१०।४)। विश्वानि भुवनानि प्रत्येकमधिवसन्तम्। अधितिष्ठन्तम्।  क्षिप्  क्षिप् (क्षिप प्रेरणे)। &amp;lsquo;प्रतिक्षिपन्तः संसारमिहिकावरणं वयम्&amp;rsquo; (यो० वा० ५।४।३०)। प्रतिक्षिपन्तः प्रास्यन्तः पराकुर्वन्तः। प्रतिक्षिप्तोऽधिक्षिप्त इत्यमरः। प्रतिक्षिप्यते न्यक् क्रियते स्मेति स्वामी। &amp;lsquo;अग्नावेनां प्रतिक्षिप्य&amp;rsquo; (भा० आदि० )। प्रतिक्षिप्य=प्रास्य। &amp;lsquo;न हि सामान्यमात्रलक्षणेनोपयोगिविशेषलक्षणानां प्रतिक्षेपः शक्यः कर्तुम्&amp;rsquo; (ध्वन्या० ३।३३ इत्यत्र लोचने)। &amp;lsquo;तस्य प्रदीपादिनिष्ठस्य वास्तवस्य शब्दार्थ-विषयत्वस्य प्रतिक्षेपात्&amp;rsquo; (व्यक्ति० १)। प्रतिक्षेपो निरासोऽनङ्गीकारः।  ख्या  ख्या (ख्या प्रकथने, चक्षिङ आदेशो वा)। &amp;lsquo;तामस्य रीतिं परशोरिव प्रत्यनीकमख्यम्…&amp;rsquo; (ऋ० ५।४८।४)। प्रत्यख्यम् ऐक्षिषि। &amp;lsquo;तं हो प्रतिख्यायोवाच&amp;rsquo; (याज्ञवल्क्यः) (श० ब्रा० ११।६।३।३)। प्रतिख्याय=अभिवीक्ष्य। &amp;lsquo;अशनायां ह वा एषा यजमानस्य प्रतिख्याय वाश्यते तामन्नमप्यादयेच्छान्त्यै&amp;rsquo; (ऐ० ब्रा० ५।२७)। प्रतिख्याय प्रख्याप्य सूचयित्वा। &amp;lsquo;पाप्मानं प्रतिख्याय&amp;rsquo; (तै० ब्रा० १।४।६।२)। प्रख्याप्येत्यर्थः।  गद्  गद् (गद व्यक्तायां वाचि)। &amp;lsquo;आभिर्गाथाभिरव्यग्रः प्रश्नं प्रतिजगाद ह&amp;rsquo; (भा० अनु० १२४।८)। प्रतिजगाद प्रत्युवाच।  गम्  गम् (गम्लृ गतौ)। &amp;lsquo;प्रकर्षेणानित्यः स विज्ञायते। स पुनः सत्येवाश्रयेऽभूत्वा भवतीति यो भूत्वा प्रतिगच्छति स एव भवितुमर्हति&amp;rsquo; (वर्णे चानित्ये ५।४।३१ सूत्रे न्यासः)। &amp;lsquo;अहं न तान् (लोकान्) वै प्रतिगन्ता&amp;rsquo; (भा० आदि० ९३।५)। प्रतिगन्ता=प्रतिगन्तास्मि=निवर्तिताहे। &amp;lsquo;प्रतिजग्मुर्यथागतम्&amp;rsquo; (नै० ५।३९)। उक्तोऽर्थः। &amp;lsquo;तस्य सन्दिदिहे बुद्धिस्तां दृष्ट्वा तद्विनिर्णये। अधीतां योगहीनस्य विद्यां प्रतिगतामिव&amp;rsquo; (रा० ५।१८।१८)॥ प्रतिगतां विस्मृताम्। &amp;lsquo;प्रयतेनात्मना तात प्रतिगम्याभिवादय&amp;rsquo; (भा० वन० १४२।१०)। प्रतिगम्य=उपेत्य=तत्सकाशमित्वा। &amp;lsquo;एनसा प्रतिगतः प्रत्येनाः&amp;rsquo; (आदिः प्रत्येनसि ६।२।२७ सूत्रे वृत्तौ)। प्रत्येना नेदिष्ठी येन प्रेतस्य पित्रादेर्ऋणमपाकरणीयं भवति (१)। प्रतिभूः (२)। आगस्कृतां शासनेऽधिकृतश्च (३)।  गर्ज्  गर्ज् (गर्ज अव्यक्ते शब्दे)। &amp;lsquo;कृष्टासेः प्रतिबिम्बं स्वं हित्वा नान्योऽस्य संमुखः। नापरः प्रतिशब्दाच्च गर्जतः प्रतिगर्जति&amp;rsquo; (राज० ८।१५६३)॥ प्रतिगर्जति प्रतिद्वन्द्वितया गर्जति। अहो अयोनिजोपमा कवेः। ऋषीणां कदनं कृत्वा गर्जति मामपि प्रतिगर्जति। सिंहो धनध्वनिं प्रतिगर्जति। उक्तोऽर्थः।  गाह्  गाह् (गाहू विलोडने)। &amp;lsquo;प्रतिगाहन्ते वनानि&amp;rsquo; (रा० ३।७६।३४)। प्रतिगाहन्तेऽन्तः प्रविशन्ति, हठात् प्रविशन्तीति वा।  गुप्  गुप् (गुपू रक्षणे)। &amp;lsquo;प्रतिगुप्त०&amp;rsquo; (श० ब्रा० ३।२।२।२७)। प्रतिगुप्तः=गुप्तः=रक्षितः, कृतावेक्षणः, कृतप्रतिजागरः।  गुह्  गुह् (गुहू संवरणे)। &amp;lsquo;प्रत्यगूहुर्महानद्यः&amp;rsquo; (भा० सौ० १।३)। प्रत्यगूहुः प्रत्यगूहन् (प्रत्यगूहन्त) अन्तरदधत, तिरोऽदधत।  गृध्  गृध् (गृधु अभिकाङ्क्षायाम्)। &amp;lsquo;आघ्राय सुबहून्गन्धांस्तानेव प्रतिगृध्यति&amp;rsquo; (भा० आश्व० ३०।९)। तेषु गन्धेषु गृध्यति लुभ्यतीत्यर्थः। प्रतिः केवलं सकर्मकतां प्रयोजयति नार्थे विशेषं करोति।  गृ  गृ (गृ शब्दे)। &amp;lsquo;प्रति वां सूर उदिते मित्रं गृणीषे वरुणम्&amp;rsquo; (ऋ० ७।६६।७)। प्रतिगृणीषे उपह्वयसि, स्तौषि। &amp;lsquo;प्रति षीमग्निर्जरते समिद्धः। प्रति विप्रासो मतिभिर्गृणन्तः&amp;rsquo; (ऋ० ७।७८।२)॥ उक्तोऽर्थः। &amp;lsquo;शंसावाध्वर्यो प्रति मे गृणीहि&amp;rsquo; (ऋ० ३।५३।३)। प्रतिगृणीहि प्रतिवाचं ब्रूहि। &amp;lsquo;ओमुन्नय हव्य देवेभ्यः पाप्मनो माम् इत्युच्चैः प्रतिगृणाति&amp;rsquo; (भा० श्रौ० ६।११।२)। प्रतिशंसतीत्यर्थः। &amp;lsquo;होत्रेऽनुगृणाति होत्रे प्रतिगृणाति। होतारं शंसन्तं प्रोत्साहयतीत्यर्थ इति अनुप्रतिगृणश्च&amp;rsquo; (पा० १।४।४१) इति सूत्रे वृत्तिः। &amp;lsquo;ओमामोदैष इत्यादिको होतुरुत्साहजननः प्रतिगरः&amp;rsquo; (आश्व० श्रौ० ७।११)। &amp;lsquo;ओम् इत्यध्वर्युः प्रतिगरं प्रतिगृणाति&amp;rsquo; (तै० सं० १।८।१)। उक्तोऽर्थः। &amp;lsquo;प्रत्यगृणात्तस्मै लक्ष्मणः&amp;rsquo; (मुग्ध-बोधव्याकरणे)। इत्युदाहरन्मुग्धो बोपदेवो वृत्ति-विरोधादुपेक्ष्यः। प्रतिशंसने होतृकर्मकेऽध्वर्युकर्तृके प्रतिनियतः प्रतिगृणातिरनन्यविषयः। अनुगरः प्रतिगरः शंसितुः (होतुः) प्रोत्साहने वर्तते इति पा० १।४।४१ सूत्रे वृत्तिः।  ग्रह्  ग्रह् (ग्रह उपादाने)। &amp;lsquo;केनेमान् कामान् प्रतिग्रहीष्यामः&amp;rsquo; (श० ब्रा० ९।३।२।७)। प्राप्स्याम इत्यर्थः। &amp;lsquo;तां चार्जुनः प्रत्यगृह्णात्सुतार्थे&amp;rsquo; (भा० आदि० १।१७१)। तामुत्तरां सुतस्याभिमन्योरर्थेऽभ्युपैदित्यर्थः। &amp;lsquo;प्रतिजग्राह चाग्निस्तु राजकन्यां सुदर्शनाम्&amp;rsquo; (भा० अनु० २।३४)। प्रतिजग्राह अभ्युपजगाम आददे उपयेम इत्यर्थः। &amp;lsquo;प्रतिग्रहीता तामस्मि न भरेयं च यामहम्&amp;rsquo; (भा० आदि० ४६।९) उक्तोऽर्थः। &amp;lsquo;न तु पापकृतां राज्ञां प्रतिगृह्णन्ति साधवः&amp;rsquo; (भा० अनु० ६१।५)। न प्रतिगृह्णन्ति, दानं न प्रतीच्छन्ति। &amp;lsquo;ददति प्रतिगृह्णन्ति षट्सु कर्म्मस्ववस्थिताः&amp;rsquo; (भा० शां० ७७।११)। &amp;lsquo;रथन्तरं प्रतिगृह्णाति पश्चात्&amp;rsquo; (अथर्व० १३।३।११)। प्रतिगृह्णाति अवलम्बते। &amp;lsquo;परशुं तप्तं प्रतिगृह्णाति&amp;rsquo; (छां० उ० ६।१६।१)। &amp;lsquo;स चैनं वृत्तपीनाभ्यां बाहुभ्यां प्रत्यगृह्णत&amp;rsquo; (भा० वन० ४३।१९)। प्रत्यगृह्णत=प्रत्यगृह्णात्, प्रत्यगृह्णीत=पर्यरभत=उपागूहत=पर्यष्वजत। स इन्द्रः। एनं कौन्तेयम्। &amp;lsquo;अभिपद्य च बाहुभ्यां प्रत्यगृह्णादमर्षितः। मातङ्गमिव मातङ्गः प्रभिन्नकरटामुखम्&amp;rsquo; (भा० वन० ११।५६)॥ प्रत्यगृह्णादवालम्बत उपापीडयत्, अबाधत। &amp;lsquo;ते तं मङ्गलानि…प्रयुञ्जानाः प्रत्यगृह्णन्दृढव्रताः&amp;rsquo; (रा० ३।१।११ कतकधूतः पाठः)। प्रत्यगृह्णन् असभाजयन्, समभावयन्, सदकुर्वन्। &amp;lsquo;अभिवादयमानं त्वां पाणिभ्यां भीमपूर्वजः। प्रतिगृह्णातु सौहार्दात् कुन्तीपुत्रो युधिष्ठिरः&amp;rsquo; (भा० उ० १३८।१४)॥ उपेतं त्वाम् आद्रियताम् इत्याह। &amp;lsquo;दृष्ट्या प्रसादामलया कुमारं प्रत्यग्रहीत्संवरणस्रजेव&amp;rsquo; (रघु० ६।८०)। प्रसन्नावदातया दृशा कुमारं समबीभवदित्यर्थः। &amp;lsquo;स चापि प्रतिजग्राह धर्मेण विदुरं ततः&amp;rsquo; (भा० आदि० २०६।१०)। आतिथ्येन सच्चकारेत्यर्थः। &amp;lsquo;स रामं सर्वकामैस्तं भरद्वाजः प्रियातिथिम्। सभार्यं सह च भ्रात्रा प्रतिजग्राह हर्षयन्&amp;rsquo; (रा० २।५४।३३)॥ प्रतिजग्राह कामैः काम्यैः पदार्थैरुपचचारेति यावत्। आतिथ्येन वशीकृतवानिति तिलकः। &amp;lsquo;प्रत्यगृह्णाद् यथान्यायं विदुरश्च महामनाः&amp;rsquo; (भा० आश्व० ६६।६)। तानागतान्सदकरोदित्यर्थः। &amp;lsquo;स चैनं प्रतिजग्राह विधिदृष्टेन कर्मणा&amp;rsquo; (भा० उ० ४१।९)। उक्तोऽर्थः। &amp;lsquo;विधिदृष्टेन कर्मणा मधुपर्कादिना। कच्चिद् वचः प्रतिगृह्णाति तच्च&amp;rsquo; (भा० आश्व० ९।२१)। प्रतिगृह्णाति अनुरुणद्धि अनुसरति, अनुमन्यते। &amp;lsquo;तद्वाक्यं…न प्रतिजग्राह मर्तुकाम इवौषधम्&amp;rsquo; (रा० ३।४४।१)। &amp;lsquo;तथेति च नृपस्याज्ञां मन्त्रिणः प्रतिगृह्णते&amp;rsquo; (रा० १।११।१८)। उक्तोऽर्थः। &amp;lsquo;एवं शप्तस्तु गुरुणा प्रत्यगृह्णात्कृताञ्जलिः&amp;rsquo; (भा० पु० ९।२।१०)। &amp;lsquo;प्रियमाख्यामि ते देवि राघवस्य महाजयम्। धर्मज्ञे वर्धसे दिष्ट्या जयोऽयं प्रतिगृह्यताम्&amp;rsquo; (रा० ६।९८।६)॥ प्रतिगृह्यतां समुपजोषं बुध्यतां श्रूयताम्। &amp;lsquo;तं देवासः प्रति गृभ्णन्त्यश्वम्&amp;rsquo; (ऋ० १।१६२।१५)। प्रतिगृभ्णन्ति प्रतिगृह्णन्ति प्रतीच्छन्ति स्वीकुर्वन्ति। &amp;lsquo;एष ह वै कुणपमत्ते यः सत्रे प्रतिगृह्णाति।&amp;rsquo; प्रतिग्रहं दानमादत्ते। &amp;lsquo;गायतश्च मत्तस्य च न प्रतिगृह्यं यत्प्रतिगृह्णीयाच्छमलं प्रतिगृह्णीयात्&amp;rsquo; (तै० ब्रा० १।३।२।७)। उक्तोऽर्थः। &amp;lsquo;ये दानशीलान् प्रतिगृह्णते सदा न चाप्यर्थांश्चाददते परेभ्यः&amp;rsquo; (भा० अनु० १०२।३०)। &amp;lsquo;सो अर्णवो न नद्यः समुद्रियः प्रतिगृभ्णाति।&amp;rsquo; (ऋ० १।५५।२)। प्रतिगृभ्णाति आत्मन्यन्तर्धत्ते, समावेशयति। &amp;lsquo;वशा यज्ञं प्रत्यगृह्णाद् वशा सूर्यमधारयत्&amp;rsquo; (अथर्व० १०।१०।२५)। उक्तोऽर्थः। &amp;lsquo;यथा हि गोवृषो वर्षं प्रतिगृह्णाति लीलया&amp;rsquo; (भा० द्रोण० १२८।१७)। प्रतिगृह्णाति सहते। &amp;lsquo;प्रतिजग्राह कालिङ्गस्तमस्त्रैर्गजसाधनः&amp;rsquo; (रघु० ४।४०)। प्रतिजग्राह रुरोध। &amp;lsquo;तानि मुक्तानि शस्त्राणि…। प्रतिजग्राह विशिखैर्नद्योघानिव सागरः&amp;rsquo; (रा० ३।२५।१३)॥ अवरुरोधेति तिलकः। &amp;lsquo;तत्र द्रमाणां शिलानां च वर्षं प्राणहरं महत्। प्रतिजग्राह धर्मात्मा राघवस्तीक्ष्णसायकैः&amp;rsquo; (रा० ३।२६।३-४)॥ &amp;lsquo;…सायकैः शितैः। तीक्ष्णाग्रैः प्रतिजग्राह सम्प्राप्तानतिथीनिव&amp;rsquo; (रा० ३।२६।२०)। &amp;lsquo;तं शरैः प्रतिजग्राह&amp;rsquo; (रघु० १२।४७)। उक्तोऽर्थः। &amp;lsquo;तुरगादीनि भिन्नानि प्रतिगृह्णाति यद्बलम्। प्रतिग्रह इति ख्यातः स तु कार्यो भरक्षमः&amp;rsquo; (का० नी० सा० २०।४ इत्यत्र प्रक्षिप्तः श्लोकः)॥ निगदव्याख्यातम्। &amp;lsquo;यस्त्वा शाले प्रतिगृह्णाति&amp;rsquo; (अथर्व० ९।३।९)। प्रतिगृह्णाति वासाय परिगृह्णाति स्वीकरोति। &amp;lsquo;अन्येन पात्रेण पशून्दुहन्ति, अन्येन प्रतिगृह्णन्ति&amp;rsquo; (तै० ब्रा० १।४।१।५)। प्रतिगृह्णन्ति मुखेन सन्धाय गृह्णन्ति अश्नन्ति। &amp;lsquo;प्रयम्यमानान् (सोमान्) प्रति षू गृभाय&amp;rsquo; (ऋ० ३।३६।२)। उक्तोऽर्थः। &amp;lsquo;एकाहमपि पश्येयं यद्यहं राममातरम्। अञ्जलिं प्रतिगृह्णन्तीम्…&amp;rsquo; (रा० २।१२।४८)॥ अञ्जलिबन्धं सत्कारं प्रतीच्छन्तीम्। &amp;lsquo;प्रतिगृह्णन्नविद्वांस्तु भस्मीभवति दारुवत्&amp;rsquo; (मनु० ४।१८८)। प्रतिगृह्णन् दानमाददानः। &amp;lsquo;स्तुवतो दुहिता त्वं वै याचतः प्रतिगृह्णतः। अथाहं स्तूयमानस्य ददतोऽप्रतिगृह्णतः&amp;rsquo; (शर्मिष्ठादेवयान्योः संवादगाथा, बौ० ध० २।२।४।२७)॥ उक्तोऽर्थः। &amp;lsquo;मुष्टं प्रतिग्राहयता स्वमर्थं पात्रीकृतो दस्युरिवासि येन&amp;rsquo; (शा० ५।२०)। &amp;lsquo;तेन हि वर्षवरप्रतिगृहीतमेनं तत्र भवतः सकाशं प्रापय&amp;rsquo; (माल० ४)। प्रतिगृहीतमवलम्बितम् अवष्टब्धम्। &amp;lsquo;प्रतिगृहीतं वचः सिद्धिदर्शिनो ब्राह्मणस्य&amp;rsquo; (माल० ३)। &amp;lsquo;सखे त्वमम्बया पुत्र इति प्रतिगृहीतः&amp;rsquo; (शा० २)। प्रतिगृहीतः स्वीकृतः। &amp;lsquo;जाया-प्रतिग्राहितगन्ध-माल्याम्&amp;rsquo; (रघु० २।१)। प्रतिग्राहिते स्वीकारिते। &amp;lsquo;प्रतिग्राहितविप्रप्रकीर्यमाणशान्त्युदकविप्रुषि&amp;rsquo; (हर्ष० पञ्चम उच्छ्वासे)। प्रतिग्राहिता विप्राः स्वीकारिताः प्रतिग्रहं प्रतिपादिताः। &amp;lsquo;तेषामञ्जलिपद्मानि प्रगृहीतानि सर्वशः। प्रतिगृह्यः…&amp;rsquo; (रा० २।३।१)॥ प्रतिगृह्य स्वीकृत्य प्रतीष्य। &amp;lsquo;प्रतिगृह्येप्सितं दण्डम्&amp;rsquo; (मनु० २।४८)। प्रतिगृह्य गृहीत्वा। &amp;lsquo;प्रतिगृह्याप्यनध्यायः&amp;rsquo; (शां० गृ० ४।७।५५)। प्रतिग्रहं गृहीत्वा। &amp;lsquo;विधिवत् प्रतिगृह्यापि त्यजेत्कन्यां विगर्हिताम्&amp;rsquo; (मनु० ९।७२)। विधिनोपयम्पेत्यर्थः। &amp;lsquo;प्रतिगृह्य तु कैकेयी श्वशुरं सुकृतेन मे&amp;rsquo; (रा० ३।४७।७)। प्रतिगृह्य स्वीकृत्य वशेकृत्वा, आत्मसात् कृत्वा प्राध्वंकृत्य। &amp;lsquo;ग्रामादाहृत्य वाश्नीयादष्टौ ग्रामान्वने वसन्। प्रतिगृह्य पुटेनैव पाणिना शकलेन वा&amp;rsquo; (मनु० ६।२८)॥ प्रतिगृह्य आदाय। &amp;lsquo;नरः प्रतिग्राह्य महीं न याति परमापदम्&amp;rsquo; (भा० अनु० ६२।३२)। प्रतिग्राह्य प्रदिश्य वितीर्य दत्त्वा। &amp;lsquo;यदि चास्मि प्रतिग्राह्यः साम्प्रतं तद् वदस्व मे&amp;rsquo; (भा० आश्व० ५७।११)। प्रतिगृह्यतेऽस्मादिति प्रतिग्राह्यः। प्रतिग्रहे योग्य इत्यर्थः। &amp;lsquo;अपादाने कृत्यो बाहुलकात्। नास्माभिः प्रतिग्राह्यं सखे देयं तु सर्वदा&amp;rsquo; (रा० २।८७।१७)। न प्रतिग्राह्यं दानमिति न ग्राह्यम्। इयं भरतोक्तिः। &amp;lsquo;स ते प्रतिग्रहीतव्यः सौमित्रिसहितोऽतिथिः&amp;rsquo; (रा० ३।७४।१६)। प्रतिग्रहीतव्यः प्रत्येषणीयः सत्कर्तव्यः संभावनीयः। &amp;lsquo;प्रतिग्रहसमर्थोपि प्रसङ्गं तत्र वर्जयेत्&amp;rsquo; (मनु० ४।१८६)। यत् प्रतिगृह्यते स्वीक्रियत आदीयते याचमानैरयाचमानैर्वा विप्रादिभिः क्षत्रियादिभ्यः स प्रतिग्रहः। &amp;lsquo;प्रतिग्रहाद्याजनाद्वा तथैवाध्यापनादपि। प्रतिग्रहः प्रत्यवरः…&amp;rsquo; (मनु० १०।१०९)॥ निन्दितादसतः प्रतिग्रह इति कुल्लूकः। तत्र निन्दितादित्युक्तिरमूला। &amp;lsquo;राज्ञः प्रतिग्रहोऽयम्&amp;rsquo; (शा० १)। प्रतिग्रह उपहारः प्राभृतकमुपदा। &amp;lsquo;प्रतिग्रहाय कृष्णस्य यमौ प्रास्थापयत्तदा&amp;rsquo; (भा० आदि० २२१।३४)। प्रतिग्रहाय सन्मानेनानेतुम्। &amp;lsquo;प्रतिग्रहाय पाण्डूनां प्रेषयामास कौरवान्&amp;rsquo; (भा० आदि० २०७।१२)। प्रत्युद्गमनायेत्यर्थः। &amp;lsquo;तां सर्वशक्त्या प्रहितां सुशक्तिं…। प्रतिग्रहायाभिननर्द शल्यः&amp;rsquo; (भा० शल्य० १७।४९)। प्रतिग्रहाय=प्रतिवारणाय। &amp;lsquo;यश्च बाल एव प्रीत्या द्विजातीनप्रीत्या चारातीन् समग्रान् प्रतिग्रहानग्राहयत्&amp;rsquo; (हर्ष० ७मे उच्छ्वासे)। प्रतिग्रहः सैन्यपश्चाद्भागः। तथा चामरः&amp;ndash;सैन्यपृष्ठे प्रतिग्रहः। &amp;lsquo;पृष्ठानीकाद् द्विशतधनुर्व्यवहितं पृष्ठतोऽवस्थितं राजावस्थानं प्रतिग्रह उच्यते&amp;rsquo; (का० नी० सा० २०।३० इत्यत्रोपाध्यायनिरपेक्षा)। निगदव्याख्यातम्। &amp;lsquo;अजः केशप्रतिग्राहाय&amp;rsquo; (गो० गृ० ३।१।९)। केशप्रतिग्राहः केशकल्पको नापितः। प्रतिग्राहः पतद्ग्रहः (इत्यमरः)। &amp;lsquo;श्रोत्रिया अप्रतिग्राहका उपसमेता भवन्ति&amp;rsquo; (श० ब्रा० १३।४।३।१४)। अप्रतिग्राहका ये न प्रतिगृह्णन्ति दानं न स्वीकुर्वते। &amp;lsquo;अप्रतिग्राहिणां चैव यतीनामूर्ध्वरेतसाम्&amp;rsquo; (भा० वि० १८।२२)। उक्तोऽर्थः। &amp;lsquo;यद्वै ददाति विप्रेभ्यो ब्राह्मणः प्रतिगृह्य वै&amp;rsquo; (भा० अनु० ६८।३०)। प्रतिगृह्य प्रतिग्रह इत्यावाय। &amp;lsquo;शूद्राः प्रतिग्रहीष्यन्ति&amp;rsquo; (भा० पु० १२।३।६८)। दानं ग्रहीष्यन्तीत्यर्थः। &amp;lsquo;प्रेव रिच्यते यो याजयति प्रति वा गृह्णाति&amp;rsquo; (तै० ब्रा० २।१६)। उक्तोऽर्थः।  चक्ष्  चक्ष् (चक्षिङ् व्यक्तायां वाचि, छन्दसि दर्शनेपि)। &amp;lsquo;प्रति यच्चष्टं अनृतमनेना अव द्विता वरुणो मायी नः सात्&amp;rsquo; (ऋ० ७।२८।४)। प्रतिचष्टं प्रतिपश्यति। &amp;lsquo;स्वसा स्वस्रे ज्यायस्यै योनिमारैगपैत्यस्याः प्रतिचक्ष्येव&amp;rsquo; (ऋ० १।१२८।४)॥ उक्तोऽर्थः। स्वसारावुषसौ। &amp;lsquo;प्रति चक्ष्व वि चक्ष्वेन्द्रश्च सोम जागृतम्&amp;rsquo; (अथर्व० ८।४।२५)। प्रतिचक्ष्व प्रतिकूलं प्रत्येकं वा पश्य। &amp;lsquo;यदा तु सर्वभूतेषु दारुष्वग्निमिव स्थितम्। प्रति चक्षीत मां लोकः&amp;rsquo; (भा० पु० ३।९।३२) प्रतिचक्षीत पश्येत्। छन्दश्छायानुकार्येष कविः। लोके तु दर्शनेऽर्थे प्रयोगः सुदुरापः। &amp;lsquo;प्रत्यचष्ट… द्विजागमनमेव सः&amp;rsquo; (भा० पु० ९।४।४१)। प्रत्यचष्ट प्रत्यैक्षत उदैक्षत आशंसत। अत्रार्थेपि च्छन्दोनुकार एव कारणम्। &amp;lsquo;विश्वा रूपा प्रतिचक्षाणः&amp;rsquo; (ऋ० ९।८५।१२)। प्रतिचक्षाणः प्रतिपश्यन्। &amp;lsquo;यद्वा केशेषु प्रतिचक्षणे वा&amp;rsquo; (अथर्व० १।१८।३)। प्रतिचक्षणं चक्षुः।  चर्  चर् (चर गतिभक्षणयोः)। &amp;lsquo;अत उ त्वा पितुभृतो जनित्रीरन्नावृधं प्रति चरन्त्यन्नैः&amp;rsquo; (ऋ० १०।१।४)। प्रतिचरन्ति अभिमुखमायान्ति उपक्रामन्ति। &amp;lsquo;देवताभिरेव देवताः प्रतिचरति&amp;rsquo; (तै० सं० २।२।९।२)। प्रतिचरति प्रापयति।  चि  चि (चिञ् चयने)। &amp;lsquo;धमनीप्रतिचयः&amp;rsquo; (चरक० सूत्र० २०।२०)। धमन्युपलेप इत्यर्थः। &amp;lsquo;सुदिनासु सभासु कार्यमेतत् प्रतिचिन्वीत विशेषतः स्वयं तु&amp;rsquo; (पुण्यसुदिनाभ्यां क्लीबतेष्टा इत्यत्र तत्त्वबोधिन्याम्)।  चिन्त्  चिन्त् (चिति स्मृत्याम्)। &amp;lsquo;शास्त्रं सुविचिन्त्यापि प्रतिचिन्तनीयम्&amp;rsquo; (सुभाषितम्)। प्रतिचिन्तनीयं पुनश्चिन्तनीयम्।  जन्  जन् (जनी प्रादुर्भावे)। &amp;lsquo;त्वमेव प्रतिजायसे&amp;rsquo; (प्रश्नोप० २।७)। पुनर्जायसे इत्यर्थः। प्रतिजातकोपः=पुनरुत्पन्नक्रोधः।  जागृ  जागृ (जागृ निद्राक्षये)। &amp;lsquo;सर्वदा स भवत्येवं सर्वत्र प्रति-जागृविः&amp;rsquo; (अष्टाङ्ग० सूत्र० ७।१)। &amp;lsquo;ज्योतिरग्रा उषसः प्रति जागरासि&amp;rsquo; (अथर्व० १४।२।३१)। प्रति जागरासि जागृहि। अनत्यन्तसंयोगेपि उषस इति द्वितीयान्तम्। प्रतियोगे वा द्वितीया द्रष्टव्या। तदा प्रतिरनुपसर्गो भवति। &amp;lsquo;उद्बुध्यस्वाग्ने प्रतिजागृहि&amp;rsquo; (वा० सं० १५।५४)। प्रतिजागृहि संनिकर्षे सनीडे जागरिता भव। जाग्रस्तृन्।  जुष्  (जुषी प्रीतिसेवनयोः)। &amp;lsquo;प्रति देवाँ अजुषत प्रयोभिः&amp;rsquo; (ऋ० ९।९२।१)।  ज्ञा  ज्ञा (ज्ञा अवबोधने)। &amp;lsquo;वास्तोष्पते प्रति जानीह्यस्मान्&amp;rsquo; (तै० सं० ३।४।१०।३६)। आत्मीयत्वेन बुध्यस्व प्रत्येकं वाऽस्माञ्जानीहीति भट्टभास्करः। प्रतिजानीहि अङ्गीकुर्विति लौ० गृ० सू० देवपालः। &amp;lsquo;चाण्डाल प्रतिजानीहि येन मोक्षमवाप्स्यसि&amp;rsquo; (भा० अनु० १०१।२६)। प्रतिजानीहि=जानीहि। नार्थः प्रतिना। &amp;lsquo;अनामयं प्रतिजाने तवाहं सहानुजैः कुशली चास्मि विद्वन्&amp;rsquo; (भा० उ० २३।६)। अत्रापि जान इत्येवार्थः। सञ्जयकृतस्य कुशलप्रश्नस्यानन्तरं यौधिष्ठिरं प्रतिवचनमिदम्। &amp;lsquo;येदिलस्येहितं सद्यः प्रतिजज्ञे प्रतापवान्&amp;rsquo; (शि० भा० ४।७)। उक्तचर एवार्थः। &amp;lsquo;कौन्तेय प्रतिजानीहि न मे भक्तः प्रणश्यति&amp;rsquo; (गीता० ९।३१)। प्रतिजानीहि निश्चितं जानीहि, अवधारय। &amp;lsquo;शतं प्रतिजानीते&amp;rsquo; (पा० १।३।४६ वृत्तौ)। प्रतिशृणोति। &amp;lsquo;हरचापारोपणेन कन्यादानं प्रतिजानीते&amp;rsquo; (प्र० रा०)। उक्तोऽर्थः। &amp;lsquo;ब्रह्मन्न प्रतिजानीमो नास्तिको जायते जनः&amp;rsquo; (रा० १।६५।१४)। प्रतिकारं प्रतिक्रियां न जानीम इति कतकः। &amp;lsquo;नो हि न प्रत्यज्ञास्था ३ इति&amp;rsquo; (ऐ० ब्रा० ६।३४)। आदित्यैरुक्तमर्थमभ्युपगतवानसीत्याह। &amp;lsquo;प्रति त्वा जानन्तु पितरः परेतम्।&amp;rsquo; (अथर्व० १८।४।५१)। अभिजानन्तु प्रत्यभिजानन्त्वित्यर्थो भाति। सायणस्त्वनुजानन्त्वित्याह। &amp;lsquo;बृहस्पतिर्म आकूतिमाङ्गिरसः प्रति जानातु वाचमेताम्&amp;rsquo; (अथर्व० १९।४।४)। मह्यं दातुं प्रतिजानातु स्मरत्विति सायणः। &amp;lsquo;सा यन्न प्रतिजानीत ज्ञातिभ्यो हास्यै तदहितᳫ स्यात्&amp;rsquo; (श० ब्रा० २।५।२।२०)। प्रतिजानीत स्वीकुर्यात्। स्वकृतं व्यभिचारमिति शेषः। &amp;lsquo;को नु त्वाऽनुशशासेत्यन्ये मनुष्येभ्य इति ह प्रतिजज्ञे&amp;rsquo; (छां० उ० ४।९।२)। प्रतिजज्ञे प्रत्युवाच। &amp;lsquo;त्वं नु भगवः सयुग्वा रैक्व इत्यहं ह्यरा ३ इति ह प्रतिजज्ञे&amp;rsquo; (छां० उ० ४।१।८)। प्रतिजज्ञे बाढमित्युवाच। &amp;lsquo;प्रतिजानन्ति पूर्वाह्णे व्ययं व्यसनजं तव&amp;rsquo; (भा० सभा० ५।६९)। प्रतिजानन्ति प्रतिज्ञापयन्ति निवेदयन्ति। &amp;lsquo;प्रेतलोकं गते मर्त्ये तत्तत्सर्वं विभावसुः। प्रतिजानाति पुण्यात्मा…&amp;rsquo; (भा० अनु० १३०।१७)॥ प्रतिजानाति अर्पयति। &amp;lsquo;प्रतिज्ञातो म एष वरः&amp;rsquo; (श० ब्रा० १४।९।१।८)। प्रतिज्ञातः स्वीकृतः। &amp;lsquo;प्रतिज्ञातं मया तावत् त्वयोक्तं देवि शृण्वता&amp;rsquo; (रा० २।३८।१०)। प्रतिज्ञातं तथास्त्वित्यनुमतम्। &amp;lsquo;तीर्त्वा जवेनैव नितान्तदुस्तरां नदीं प्रतिज्ञामिव तां गरीयसीम्&amp;rsquo; (शिशु० १२।७४)। प्रतिज्ञा प्रतिश्रवः, सङ्गरः। &amp;lsquo;दैवात् तीर्णप्रतिज्ञः&amp;rsquo; (मुद्रा० ४।१२)। उक्तोऽर्थः। न्याये साध्यस्यार्थस्योपन्यासः प्रतिज्ञोच्यते यथा पर्वतो वह्निमान्।  तॄ  तॄ (तॄ प्लवनतरणयोः)। &amp;lsquo;प्लवं प्रतितरैर्हीनं कर्णधार इवाम्भसि&amp;rsquo; (सुश्रुत० १।३४।१७)। नाव्यन्तः प्रविष्टजलोत्क्षेपकाः पुरुषाः प्रतितराः।  दह्  दह् (दह भस्मी करणे)। &amp;lsquo;प्रति ते ते अजरासस्तपिष्ठा अघशंसं शोशुचतो दहन्तु&amp;rsquo; (ऋ० १०।८७।२०)। प्रतिदहन्तु प्रत्येकं दहन्तु ते तेऽजराः=शिखाः। &amp;lsquo;स तिग्मजम्भ रक्षसो दह प्रति&amp;rsquo; (वा० सं० १५।३७)। &amp;lsquo;प्रति दह यातुधानम्&amp;rsquo; (अथर्व० १।२८।२)। उक्तोऽर्थः।  दा  दा (दाण् दाने, डुदाञ् दाने)। &amp;lsquo;सहस्रं वै प्रति पुरुषः पशूनां प्रति यच्छति&amp;rsquo; (तै० सं०)। पुरुषः सहस्रस्य पशूनां भारेण तुल्यभारो भवतीत्यर्थः। &amp;lsquo;तिलेभ्यः प्रति यच्छति माषान्&amp;rsquo; (पा० २।३।११ इत्यत्रोदाहरणम्)। तिलानादाय तदर्थे माषान् ददाति। इह प्रतिः कर्मप्रवचनीयः। &amp;lsquo;एतदादाय ते प्राणान् प्रतिदास्यन्ति पाण्डवाः&amp;rsquo; (भा० सौ० १५।२७)। प्रतिदास्यन्ति=प्रणिदास्यन्ति विनिमास्यन्ते। &amp;lsquo;मन्यस्व नरदेवाय जानकी प्रतिदीयताम्&amp;rsquo; (रा० ५।५१।२१)। आत्तपूर्वायाः सीताया दानं प्रतिदानम्। जानकी प्रत्यर्प्यतामित्यर्थः। &amp;lsquo;अद्यापि कोपविमुखीकृतगन्तुकामा नोक्तं वचः प्रतिददाति यथैव पूर्वम्&amp;rsquo; (चौर० ३६)। उक्तं वचो न प्रतिददाति न प्रतिसन्दिशतीत्यर्थः। &amp;lsquo;सन्देशं प्रतिदास्यामि विष्णोः&amp;rsquo; (हरि० ७२५०)। प्रतिसन्देशं दास्यामीत्यर्थः। &amp;lsquo;प्रतिदास्यामि भगवन् पुँल्लिङ्गं तव सुव्रत&amp;rsquo; (भा० उ० १९२।६)। पूर्वमात्तं प्रत्यर्पयिष्यामीत्यर्थः। &amp;lsquo;दत्तैषा भवता मह्यं तां ते प्रतिददाम्यहम्&amp;rsquo; (भा० आश्व० ८९।१७)। उक्तोऽर्थः। &amp;lsquo;इहैव सन्तः प्रति दद्म एनत्&amp;rsquo; (अथर्व० ६।११७।२)। एनद्ऋणं प्रतिदद्मो विगणयामः प्रतिनिर्यातयामः। &amp;lsquo;यत्र खल्वेकः प्रत्यादेयं ददाति द्वितीयश्च प्रतिदेयं गृह्णाति तत्रास्य दृष्टत्वात्प्रधानमृणशब्दः&amp;rsquo; (न्या० सू० ४।१।६० भा०)। प्रतिदेयं पुनर्देयम्। पुमानुपनिधिर्न्यासः प्रतिदानं तदर्पणम् इत्यमरः। प्रतीपं दानं प्रतिदानमिति स्वामी।  दिव्  दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। &amp;lsquo;शतं प्रतिदीव्यति। सहस्रं प्रतिदीव्यति। शतस्य प्रतिदीव्यति&amp;rsquo; (पा० २।३।५९ सूत्रे वृत्तौ)। पणत इत्यर्थः। प्रतिरनर्थकः। यो दीव्यतेरर्थः स एव प्रतिदीव्यतेः। &amp;lsquo;शलाकां प्रतिदीव्यति&amp;rsquo; (पा० २।३।५९ सूत्रे वृत्तौ प्रत्युदाहरणम्)। प्रतिदीव्यति प्रातिमुख्येन क्षिपतीत्यर्थः। &amp;lsquo;यो अस्मान् प्रतिदीव्यति&amp;rsquo; (अथर्व० ७।१०९।४)। प्रतिकूलं द्यूतं करोतीत्यर्थः। &amp;lsquo;एतद्राजन्मम धनं प्रतिपाणोस्ति कस्तव। येन मां त्वं महाराज धनेन प्रतिदीव्यसे&amp;rsquo; (भा० सभा० ६०।७)॥ प्रतिदीव्यसे प्रतिदीव्यसि विजिगीषसे, द्यूतं करोषि (मया समम्)।  दिश्  दिश् (दिश अतिसर्जने)। &amp;lsquo;भुजगपतिप्रतिदेशितात्मकृत्यः&amp;rsquo; (भा० शां० ३६५।९)। प्रतिदेशितं ज्ञापितम्।  दुष्  दुष् (दुष वैकृत्ये)। &amp;lsquo;न भिन्नभाण्डे भुञ्जीत न भावप्रतिदूषिते&amp;rsquo; (मनु० ४।६५)। भावप्रतिदूषितं=यत्र मनो विचिकित्सति, निर्णिक्ततामस्य भाण्डस्य शङ्कते। &amp;lsquo;अनेन प्रतिदुष्टकर्मणा हता भवेदार्यपथे परे स्थिता&amp;rsquo; (रा० ५।१२।३)। अत्र पाठशुद्धिरतिशङ्क्यते। नेह प्रतिरुपसर्गः। लोके व्यवहितस्योपसर्गस्य प्रयोगाभावात्। निपातस्य सतोप्यर्थोऽस्फुटः। एतेषु चार्थेषु प्रतिशब्दं पठत्यमरः&amp;ndash;प्रतिः प्रतिनिधौ वीप्सालक्षणादौ प्रयोगतः।  दुह्  दुह् (दुह प्रपूरणे)। &amp;lsquo;गौर्वै प्रतिधुक्, तस्य शृतं तस्यै शरस्तस्यै दधि तस्यै मस्तु तस्या आतञ्चनं तस्यै नवनीतं तस्यै घृतं तस्या आमिक्षा तस्यै वाजिनम्&amp;rsquo; (श० ब्रा० ३।३।३।२)। प्रतिधुक् तत्कालदुग्धम्। &amp;lsquo;तस्य प्रातःसवनीयान् सोमान् प्रतिदुहा श्रीणाति&amp;rsquo; (पञ्च० ब्रा० १८।४।२)। सद्यो दुग्धं पयः प्रतिधुक्। तेन प्रतिदुहा।  दृश्  दृश् (दृशिर् प्रेक्षणे)। &amp;lsquo;उद्यन्तं त्वा मित्रमहो दिवेदिवे ज्योग्जीवाः प्रति पश्येम सूर्य&amp;rsquo; (ऋ० १०।३७।७)। उद्यति मित्रहरहर्दृशं पातयेमेत्याह। &amp;lsquo;दक्षिणस्यां दिशि यमं प्रत्यपश्यं व्यवस्थितम्&amp;rsquo; (भा० वन० ६८।१४)। यमो मे दशोर्गोचरोऽभूदित्यर्थः। &amp;lsquo;दृशीक्ष्योः सदृशेप्यर्थे नाभेदः प्रतिपूर्वयोः&amp;rsquo; (वा० प० ३।१२।१३)। प्रतिपश्यतीति तु प्रतीपदर्शनमर्थ इति हेलाराजः। &amp;lsquo;यावन्तो मा सपत्नानामायन्तं प्रतिपश्यथ&amp;rsquo; (अथर्व० ७।१४।२)। प्रतिपश्यथ प्रतिकूलं निरीक्षध्वे। &amp;lsquo;आ पश्यति प्रति पश्यति परा पश्यति&amp;rsquo; (अथर्व० ४।२०।१)। प्रतिपश्यति प्रतिमुखं स्थितं वर्तमानमपि भयकारणं निरसितुं जानातीति सायणः। &amp;lsquo;प्रति भद्रा अदृक्षत गवां सर्गा न रश्मयः&amp;rsquo; (ऋ० ४।५२।५)। प्रत्यदृक्षत प्रत्यदर्शिषत प्रत्यदृश्यन्त। &amp;lsquo;प्रति केतवः प्रथमा अदृश्रन्&amp;rsquo; (ऋ० ७।७८।१)। प्रत्यदृश्रन् आभिमुख्येनादृश्यन्त। &amp;lsquo;प्रति यदापो अदृश्रमायतीर्घृतं पयांसि बिभ्रतीर्मधूनि&amp;rsquo; (ऋ० १०।३०।१३)। &amp;lsquo;संयोगो वै प्रीतिकरो महत्सु प्रतिदृश्यते&amp;rsquo; (भा० आदि० १७०।५६)। प्रतिदृश्यते प्रत्यक्षं दृश्यते। &amp;lsquo;राशयः प्रत्यदृश्यन्त वाससां नेजनेष्विव&amp;rsquo; (भा० द्रोण० १८७।१३)। नेजनानि प्रक्षालप्रदेशाः। &amp;lsquo;नाद्य त्वां प्रतिपश्यामि गिरावस्मिन्नरोत्तम&amp;rsquo; (भा० वन० ६४।२६)। एकाकिन्या दमयन्त्या उक्तिः। &amp;lsquo;यत्र नैवाद्य न प्रातर्भोजनं प्रतिदृश्यते&amp;rsquo; (भा० उ० १३४।१२)। विदुलाया उक्तिरेषा। &amp;lsquo;एतस्मिन्नन्तरे रक्षो रावणः प्रत्यदृश्यत&amp;rsquo; (भा० वन० २७८।११)। झटिति दृष्टिविषयतामगात्। &amp;lsquo;न ध्वजो नार्जुनस्तव न रथो न च केशवः। प्रत्यदृश्यत धारेण शरवर्षेण संवृतः&amp;rsquo; (भा० द्रोण० १९।१८)॥ प्रत्यदृश्यत तत्कालमदृश्यत। &amp;lsquo;तपस्वी तत्र भगवानगस्त्यः प्रत्यदृश्यत&amp;rsquo; (भा० उ० १७।२)। सद्योऽदृश्यतेत्यर्थः। &amp;lsquo;ब्राह्मणो गुणवान् कश्चित् पुरोधाः प्रतिदृश्यताम्&amp;rsquo; (भा० आदि० १७४।१३)। प्रतिदृश्यताम् अनुसन्धीयताम्, अन्विष्यताम्। &amp;lsquo;ते देवा असुरान् प्रतिदृश्य यज्ञमन्यदेव कर्तुं दध्रिरे&amp;rsquo; (श० ब्रा० ९।५।१।२१)। प्रतिदृश्य संमुखमायतो दृष्ट्वा। &amp;lsquo;गृहान्प्रतिदृश्य जपति&amp;rsquo; (लौ० गृ० २७।३)। प्रतिदृश्य आभिमुख्येन दृष्ट्वा। &amp;lsquo;एतादृङ् च प्रतिदृङ् च&amp;rsquo; (तै० सं० १।८।१३)। प्रतिदृङ् यः प्रतिकूलं पश्यति सः। &amp;lsquo;राक्षसानां सहस्रेषु न कश्चित् प्रत्यदृश्यत&amp;rsquo; (रा० ६।९०।८०)। प्रत्यदृश्यत=अभिमुखो ऽ वालोक्यत।  धा  धा (डुधाञ् धारणपोषणयोः)। &amp;lsquo;सरड्ढ वा अश्वस्य सक्थ्यावृहत्, तद् देवाश्चतुष्टोमेनैव प्रत्यदधुः&amp;rsquo; (तै० सं० ५।३।१२।५)। प्रत्यदधुः पूर्ववत् स्थापितवन्तः। &amp;lsquo;तद् ग्रीवाः प्रतिदधाति&amp;rsquo; (श० ब्रा० ३।४।४।१)। &amp;lsquo;ते देवा अश्विनावब्रुवन्। भिषजौ वै स्थः, इदं यज्ञस्य शिरः प्रतिधत्तम्&amp;rsquo; ( )। &amp;lsquo;अथास्य शिरश्छित्त्वाऽन्यत्रापनिदधतुरथाश्वस्य शिर आहृत्य तद्धास्य प्रतिदधतुः&amp;rsquo; (श० ब्रा० १४।१।१।२४)। &amp;lsquo;सद्यो जङ्घामायसीं विश्पलायै धने हिते सर्तवे प्रत्यधत्तम्&amp;rsquo; (ऋ० १।११६।१५)। &amp;lsquo;प्रति जङ्घां विश्पलाया अधत्तम्&amp;rsquo; (ऋ० १।११८।८)। अत्र सर्वत्र पूर्वोक्त एवार्थः। &amp;lsquo;तेषां छिन्नं प्रत्येतद् दधामि&amp;rsquo; (तै० सं० १।५।१०।४)। सन्दधामीत्यर्थः। समोऽर्थे प्रतिः। &amp;lsquo;प्रत्येव प्रथमेन धत्ते विसृजति द्वितीयेन&amp;rsquo; (तै० सं० ६।५।५)। उक्तोऽर्थः। &amp;lsquo;…मघ्वो अग्रमिन्द्रो मदाय प्रति धत् पिबध्यै&amp;rsquo; (ऋ० ४।२७।५)। प्रतिधत् प्रतिधत्ते मुखेन सन्धत्ते मुखे दधाति। &amp;lsquo;तदस्मै जातायान्नाद्यं प्रति दधाति यथा कुमाराय स्तनम्&amp;rsquo; (ऐ० ब्रा० ६।२९)। उक्तोऽर्थः। &amp;lsquo;तदग्ने चक्षुः प्रति धेहि रेभे शफारुजं येन पश्यसि यातुधानम्&amp;rsquo; (ऋ० १०।८७।१२)। प्रतिधेहि प्रतिदेहि। तेन युक्तं कुर्वित्यर्थः। &amp;lsquo;उप मेतं प्रति म एतद् धत्तम्&amp;rsquo; (श० ब्रा० ८।२।१।१२)। उक्तोऽर्थः। &amp;lsquo;स इदस्तेव प्रति धादसिष्यन्&amp;rsquo; (ऋ० ६।३।५)। प्रतिधात् धनुषि सन्धत्ते। &amp;lsquo;इषु र्न धन्वन्प्रतिधीयते&amp;rsquo; (ऋ० ९।६९।१)। &amp;lsquo;अहानि शं भवन्तु नः शं रात्री प्रति धीयताम्&amp;rsquo; (अथर्व० ७।७२।१)। प्रतिधीयताम् सन्दधातु। व्यत्ययेन कर्तरि कर्मप्रत्यय इति सायणः। प्रतिधीयताम्=व्युच्छतु इति संस्कृतशार्मण्यकोषः। यदि व्यत्ययो नाभिमतस्तर्हि धीङ् आधारे दिवादिरभ्युपेयताम्। &amp;lsquo;ऊर्ध्वा धीतिः प्रत्यस्य प्रयामन्यधायि&amp;rsquo; (ऋ० १।११९।२)। प्रत्यधायि व्यधायि प्रारम्भि। &amp;lsquo;प्रति स्तोमं दधीमहि तुराणाम्&amp;rsquo; (ऋ० ७।४०।१)। उक्तोऽर्थः। &amp;lsquo;सुग्रीष्मः प्रतिधीयतां नः&amp;rsquo; (पा० गृ० ३।२)। सम्पद्यतामित्यर्थः। &amp;lsquo;सोऽस्यायमात्मा पुण्येभ्यः कर्मभ्यः प्रतिधीयते&amp;rsquo; (ऐ० उ० २।४)। विहितानि कर्माणि कर्तुं पितुः स्थाने प्रतिनिधीयते प्रतिनिधी क्रियते। &amp;lsquo;प्रतिदधानेभ्यश्च वो नमः&amp;rsquo; (वा० सं० १६।२२) शरसन्धानं कुर्वद्भ्य इत्यर्थः। &amp;lsquo;तस्मात्सर्वाश्चतुरः पदः प्रतिदधत् पलायते&amp;rsquo; (अश्वः) (तै० सं० ५।४।१२।५६)। प्रतिदधत् प्रतिक्षिपन् विहरन्, न्यस्यन्। &amp;lsquo;सर्वैः पद्भिः प्रतिदधत् पलायते&amp;rsquo; (श ब्रा० १२।३।३।१)। उक्तोऽर्थः। &amp;lsquo;सप्त ऋषयः प्रतिहिताः शरीरे&amp;rsquo; (वा० सं० ३४।५५)। प्रतिहिताः प्रतिनिहिताः, ध्यवस्थिताः। &amp;lsquo;प्रतिहितामायतां (इषुम्) मा विस्राष्टम्&amp;rsquo; (अथर्व० ११।२।१) प्रतिहितां संहिताम् (इषुम्)। धनुष्यारोपिताम् इत्यर्थः। &amp;lsquo;नमस्ते रुद्रास्यते नमः प्रतिहितायै&amp;rsquo; (अथर्व० ६।९०।३)। उक्तोऽर्थः। इषुः स्त्री छन्दसि प्रायेण। इषुः पुमाँल्लोके प्रायेण। &amp;lsquo;प्रतिहिते च महिष्यां च जुहोति&amp;rsquo; (बौ० श्रौ० १२।११)। प्रतिहितोऽत्यन्तप्रियः पुत्र इति सायणः। &amp;lsquo;मा शकन् प्रतिधामिषुम्&amp;rsquo; (अथर्व० ८।८।२०)। प्रतिधाम् प्रतिधातुं सन्धातुम्। &amp;lsquo;शकि रणमुल्कमुलौ&amp;rsquo; (पा० ३।४।१२) इति तुमुन्नर्थे णमुल्। &amp;lsquo;अपदे पादा प्रतिधातवेऽकः&amp;rsquo; (ऋ० १।२४।८)। प्रतिधातवे प्रतिधातुम्। तुमर्थे तवेन्। &amp;lsquo;प्रतिधिरिति पृथिवीम्&amp;rsquo; (तै० सं० ५।३।६।२८)। प्रत्येकं धारयति मातृवत् प्रजा इति धिः पृथिवीति भट्टभास्करः। &amp;lsquo;प्रतिधिना पृथिव्या पृथिवीं जिन्व&amp;rsquo; (वा० सं० १५।६)। &amp;lsquo;अनितिरसि सन्धिरसि प्रतिधिरसि&amp;rsquo; (गो० ब्रा० उ० २।१३)। &amp;lsquo;एकया प्रतिधाऽपिबत् साकं सरांसि त्रिशतम्&amp;rsquo; (ऋ० ८।७७।४, नि० ५।२।६)। एकया प्रतिधा=एकेन प्रतिधानेन। सकृत्सन्धाय मुखेन पानपात्रम्। एकेनोच्छ्वासेनेत्यर्थः। &amp;lsquo;काङ्क्षत नाभिकृन्तनेन स्तनप्रतिधानेन च&amp;rsquo; (गो० गृ० २।७।१७)। उक्तोऽर्थः। &amp;lsquo;केचिदत्र धेट् पाने इत्यस्य प्रयोगं मन्यते। तदसत्। उत्तरत्र&amp;rsquo; (२।७।२२) स्तनं च प्रतिधत्तेति श्रवणात्। &amp;lsquo;एतं वो युवानं प्रतिदध्मः&amp;rsquo; (अथर्व० ९।४।२४)। प्रतिदध्मोऽर्पयामः, उपहरामः। &amp;lsquo;प्रजापते र्वा अक्ष्यश्वयत् तत्परापतत्… तद् देवा अश्वमेधेत प्रत्यदधुः&amp;rsquo; (पञ्च० ब्रा० २१।४।२)। प्रत्यदधुः पुनः संहितमकुर्वन्।  धाव्  धाव् (धावु गतिशुद्ध्योः)। &amp;lsquo;उत्कूलमुद्वहो भवोदुह्य प्रति धावतात्&amp;rsquo; (अथर्व० १९।२५।१)। प्रतिधावतात् प्रत्यग् धाव। वेगितया गत्या निवर्तस्व।  धी  धी (धीङ् आधारे)। &amp;lsquo;शं रात्री प्रति धीयताम्&amp;rsquo; (अथर्व० ७।७२।१)। प्रतिधीयतां प्रतितिष्ठतु।  धृ  धृ (धृञ् धारणे)। &amp;lsquo;तस्मादेनाः स्यन्दमाना न किञ्चन प्रतिधारयति&amp;rsquo; (श० ब्रा० ३।९।४।४)। प्रतिधारयति वारयति उपरमयति, रुणद्धि। &amp;lsquo;प्रतिधारयति वै ग्रीवा अथो शिरः&amp;rsquo; (ऐ० ब्रा० ३।२)। उत्थातुमादौ गलमुन्नमयतीत्यर्थ इति सायणः। उद्ग्रीवो भवतीति यावत्।  धृष्  धृष् (धृष प्रसहने)। &amp;lsquo;कस्त इन्द्र प्रति वज्रं दधर्ष&amp;rsquo; (ऋ० ८।९६।९)। प्रतिदधर्ष प्रसहते प्रतिगृह्णाति प्रतिरुणद्धि। &amp;lsquo;तिग्मा अस्य हनवो न प्रतिधृषे&amp;rsquo; (ऋ० ८।६०।१३)। उक्तोऽर्थः।  ध्यै  ध्यै (ध्यै चिन्तायाम्)। &amp;lsquo;सुपर्णोऽथाब्रवीद् विप्रं प्रतिध्यातं मया द्विज&amp;rsquo; (भा० उ० ११३।८)। प्रध्यातं वै मया द्विजेति पाठान्तरम्। प्रतिध्यातं ध्यातं चिन्तितम्।  ध्वंस्  ध्वंस् (ध्वंसु अवस्रंसने, गतावपि)। &amp;lsquo;प्रतिध्वस्तोष्ठदन्तस्य न्यस्तसर्वायुधस्य च&amp;rsquo; (भा० शां० १००।३६) प्रतिध्वस्तमवस्रस्तं प्रपतितम्।  नद्  नद् (णद अव्यक्ते शब्दे)। &amp;lsquo;निशम्य तं (निनादं) प्रत्यनदंस्तु कौरवाः&amp;rsquo; (भा० द्रोण० १०९।३७)। प्रत्यनदन् प्रतिघोषमकुर्वन्। &amp;lsquo;सिंहव्याघ्रवराहाणां नादेन प्रतिनादितम्&amp;rsquo; (वनम्) (हरि० २।२२।५६)। प्रतिनादितं प्रतिशब्दितम्। &amp;lsquo;गम्भीरं प्रतिनद्येव निनादं नदतो गिरिः&amp;rsquo; (राज० ४।२८५)। गम्भीरं प्रतिनद्य कृतं नादमुद्दिश्य गभीरं नदित्वा।  नन्द्  नन्द् (टुनदि समृद्धौ)। &amp;lsquo;प्रतिनन्दन्तु पितरः संविदानाः&amp;rsquo; (हिरण्य० गृ० २।१४।४)। अस्मासु प्रीताः प्रसन्ना भवन्त्वित्याह। &amp;lsquo;नदन्ति परुषं श्येनाः शिवाः क्रोशन्ति दारुणम्। मृगेन्द्राः प्रतिनन्दन्ति&amp;rsquo; (भा० शां० १५३।९८)। प्रसीदन्तीत्यर्थः। तस्मात् पुरस्ताद्वान्तम्। &amp;lsquo;सर्वाः प्रजाः प्रतिनन्दन्ति&amp;rsquo; (तै० ब्रा० २।३।९।५)। सञ्चरन्तं वायुं प्रति हृष्यन्तीत्याह। &amp;lsquo;यां देवाः प्रतिनन्दन्ति रात्रिं धेनुमुपायतीम्&amp;rsquo; (अथर्व० ३।१०।२)। प्रतिनन्दन्ति स्तुवन्ति प्रशंसन्ति। &amp;lsquo;यथा वयः कुरून्सर्वान् प्रतिनन्दन्ति पाण्डवाः&amp;rsquo; (भा० उ० ४७।१५)। सहर्षं सत्कुर्वन्तीत्याह। &amp;lsquo;तत्र स्थितः प्रजाः सर्वाः प्रतिनन्द्य विसर्जयेत्&amp;rsquo; (मनु० ७।१४६)। संभाषणदर्शनादिभिः परितोष्येत्यर्थः। &amp;lsquo;वधूर्विधात्रा प्रतिनन्द्यते स्म कल्याणी वीरप्रसवा भवेति&amp;rsquo; (कु० ७।८७)। प्रतिनन्द्यते स्म आशिषा वर्ध्यते स्म। &amp;lsquo;पूजयेवशनं नित्यमद्याच्चैतदकुत्सयन्। दृष्ट्वा हृष्येत् प्रसीदेच्च प्रतिनन्देच्च सर्वशः&amp;rsquo; (मनु० २।५४)॥ अस्माकं नित्यमस्त्वेतदित्यभिधाय वन्दनं प्रतिनन्दनमिति कुल्लूकः। &amp;lsquo;प्रतिनन्दाम ते वाक्यं सर्वं चैव विशाम्पते&amp;rsquo; (भा० वि० ३४।८)। सहर्षं स्वीकुर्म इत्यर्थः। &amp;lsquo;उपधानेन दत्तेन प्रत्यनन्दद् धनञ्जयम्&amp;rsquo; (भा० भीष्म० १२०।४६)। धनञ्जयमाशिषाऽवर्धयद् भीष्मः।  नम्  नम् (णम प्रह्वत्वे शब्दे च)। &amp;lsquo;कुमारश्चित्पितरं वन्दमानं प्रति नानाम रुद्रोपयन्तम्&amp;rsquo; (ऋ० २।३३।१२)। प्रतिनानाम प्रतिननाम प्रणतोऽभूत्, प्रह्वोऽभवत्।  नर्द्  नर्द् (नर्द अव्यक्ते शब्दे)। &amp;lsquo;महामेघं महाघोरं दर्दुरः प्रति नर्दति&amp;rsquo; (भा० कर्ण० ३९।२६)। प्रतिनर्दति प्रातिभट्येन नर्दति रौति।  नह्  नह् (णह बन्धने)। प्रतिनाहः प्रतीनाह इति ध्वजनामधेयमित्याभिधानिकाः।  नी  नी (णीञ् प्रापणे) &amp;lsquo;मृत्यो र्ये अघला दूतास्तेभ्य एतान् प्रति नयामि बद्ध्वा&amp;rsquo; (अथर्व० ८।८।१०)। प्रतिनयामि प्रापयामि समर्पयामि। &amp;lsquo;…नौ गृहाय प्रतिनेष्यति&amp;rsquo; (रा० २।९८।२२)। प्रतिनेष्यति प्रतिनिवर्त्य नेष्यति। &amp;lsquo;स्थालीपाके धृतपिण्डान् प्रतिनीयाश्नाति&amp;rsquo; (कौ० सू० ५२)। प्रतिनीय सन्नीय, सङ्गतान् कृत्वा। &amp;lsquo;तं प्रतिनेतुमयोध्याम्&amp;rsquo; (रा० २।९०।१७)। प्रत्यावर्त्य नेतुम् इत्यर्थः।  नुद्  नुद् (णुद प्रेरणे)। &amp;lsquo;प्रत्यजातान् जातवेदो नुदस्व&amp;rsquo; (अथर्व० ७।३५।१)। प्रतिनुदस्व पृष्ठतः प्रेरयाऽपसारय। &amp;lsquo;आदित्या वा एतं भूत्यै प्रतिनुदन्ते&amp;rsquo; (तै० सं० २।३।१।१)। &amp;lsquo;अग्ने मन्युं प्रतिनुदन्परेषाम् …परि पाहि नस्त्वम्&amp;rsquo; (ऋ० १०।१२८।६)। उक्तोऽर्थः। &amp;lsquo;दक्षिणाः प्रतिनुत्ता न प्रतिग्राह्याः&amp;rsquo; (काठक० २८।४)। प्रतिनुत्ताः प्रतिग्रहीष्यन्तं प्रति प्रक्षिप्ताः।  नृत्  नृत् (नृती गात्रविक्षेपे)। &amp;lsquo;येऽस्मान्पुरोपनृत्यन्त मूढा गौरिति गोरिति। तान् वयं प्रतिनृत्यामः पुनर्गौरिति गौरिति&amp;rsquo; (भा० शल्य० ५९।७)॥  पण्  पण् (पण व्यवहारे स्तुतौ च)। &amp;lsquo;शुनं नो अस्तु प्रपणो विक्रयश्च प्रतिपणः फलिनं मा कृणोतु&amp;rsquo; (अथर्व० ३।१५।४)। प्रत्यानेतुं परद्रव्यस्य परिमाणकल्पनं प्रतिपण इति सायणः।  पत्  पत् (पत्लृ गतौ)। &amp;lsquo;तान्यनीकानि हंसो यथा मेघमिवापतन्तं धनञ्जयः प्रत्यपतत् तरस्वी&amp;rsquo; (भा० वि० ६२।६)। प्रत्यपतत्=वेगेनोपाद्रवत्।  पद्  पद् (पद गतौ)। &amp;lsquo;यस्य गार्हपत्याहवनीयावन्तरेणऽनो वा रथो वा श्वा वा प्रतिपद्येत&amp;rsquo; (ऐ० ब्रा० ७।१२)। प्रतिपद्येत आगच्छेत्। &amp;lsquo;पूर्वः कूर्चेन प्रतिपद्यते&amp;rsquo; (वरम्) (भा० गृ० २।२३)। प्रतिगच्छतीत्यर्थः। &amp;lsquo;अनीकं यातुधानानां समन्तात् प्रत्यपद्यत&amp;rsquo; (रा० ३।२४।२८)। प्राप्नोदित्यर्थः। &amp;lsquo;अगस्त्याद् भारताचार्यः प्रत्यपद्यत मे पिता&amp;rsquo; (भा० सौ० १२।१३)। उक्तोऽर्थः। &amp;lsquo;तद्यूयं पुनः सर्वाः स्वरूपं प्रतिपत्स्यथ&amp;rsquo; (भा० आदि० २१७।१०)। प्रतिपत्स्यथ=प्रतिपत्स्यध्वे=प्रतिलप्स्यध्वे। &amp;lsquo;प्रायः स्वं महिमानं क्षोभात्प्रतिपद्यते हि जनः&amp;rsquo; (शा० ६।३१)। &amp;lsquo;ततः पूरोः सकाशाद्वै स्वां जरां प्रत्यपद्यत&amp;rsquo; (हरि० १।३०।३६)। उक्तोऽर्थः। &amp;lsquo;वेत्थ यथेमाः प्रजाः। प्रयत्योपि प्रतिपद्यन्ता इति&amp;rsquo; (श० ब्रा० १४।९।१।२)। प्रतिपद्यन्ते आवर्तन्ते, पुनराभवन्ति। इह प्रतिपदिः प्रत्यागमनेर्थे। &amp;lsquo;तेषामाजिं यतामभिसृष्टानां वायुर्मुखं प्रथमः प्रत्यपद्यत&amp;rsquo; (ऐ० ब्रा० २।२५)। प्रत्यपद्यत प्राप्नोत् आसादयत्। &amp;lsquo;गत्वा चैवाश्रमं सा तु तापसं प्रत्यपद्यत&amp;rsquo; (भा० अनु० १२।२३)। तापसं प्रत्यपद्यत तापसेन संगतवती, समभवत्, सहाशेत। भर्तृत्वेन स्वीकृतवतीति त्वन्ये। &amp;lsquo;जघने सर्वसैन्यानां ममाश्वान् प्रतिपादय&amp;rsquo; (भा० शल्य० १९।३३)। प्रतिपादय गमय। &amp;lsquo;एतेन तूर्णं प्रतिपादयेमान् श्वेतान् हयान्&amp;rsquo; (भा० वि० ५४।४)। उक्तोऽर्थः। &amp;lsquo;तन्महात्मा महाभागः केतुः सर्वधनुष्मताम्। प्रत्यपादयदाचार्यः प्रीयमाणो धनञ्जयम्&amp;rsquo; (भा० सौ० १२।५)। तदस्त्रं ब्रह्मशिरो नाम। प्रत्यपादयत् प्रापयामास। &amp;lsquo;ऋतुपर्णं जना राज्ञे भीमाय प्रत्यपादयन्&amp;rsquo; (भा० वन० ७३।१)। प्रत्यपादयन् अगमयन्, अनयन्, प्रापयन्। &amp;lsquo;स्यन्दनं च बलं चैव समीपं प्रत्यपादयत्&amp;rsquo; (रा० ६।७॥७)। &amp;lsquo;अधर्मात्पाहि मां राजन्धर्मं च प्रतिपादय&amp;rsquo; (भा० आदि० ८२।२१)। उक्तोऽर्थः। &amp;lsquo;सुग्रीवमेव तद्राज्ये राघवः प्रत्यपादयत्&amp;rsquo; (रा० १।१।७०)। प्रत्यपादयत् प्रत्यष्ठापयत्। &amp;lsquo;यदद्य राजा सुतम् …यौवराज्ये प्रतिपादयिष्यति&amp;rsquo; (रा० गोरे० २।६।३३)। उक्तोऽर्थः। &amp;lsquo;तद्धनुर्ग्रहणमेव राघवः प्रत्यपद्यत समर्थमुत्तरम्&amp;rsquo; (रघु० ११।७९)। अजानादित्यर्थः। &amp;lsquo;न किञ्चित्प्रत्यपद्यन्त पुत्रास्ते भरतर्षभ&amp;rsquo; (भा० भीष्म० ११९।१११)। नाबुध्यन्त किं कर्तव्यमिति। &amp;lsquo;तिमिरे हि कौशिकानां रूपं प्रतिपद्यते दृष्टिः&amp;rsquo; ( )। प्रतिपद्यतेऽनुभवति। &amp;lsquo;प्रतिपेदे चतुष्पादं धनुर्वेदं नृपात्मजः&amp;rsquo; (भा० उ० १९२।६१)। प्रतिपेदे शिशिक्षे, उपयुयुजे। &amp;lsquo;यत् पशुं सारमेयं प्रतिपादयसि&amp;rsquo; (पञ्चत०)। प्रतिपादयसि मन्यसे। &amp;lsquo;अतिप्रियत्वान्नहि मे कातरं प्रतिपद्यते चैतो वालिवधं राम…&amp;rsquo; (भट्टि० ६।१११)॥ प्रतिपद्यते प्रत्येति श्रद्धत्ते। &amp;lsquo;प्रतिपन्नं पुमांसमपहायाप्रतिपन्नसन्दिग्धाः प्रेक्षावद्भिः प्रतिपाद्यन्ते&amp;rsquo; (भामत्याम्)। प्रतिपाद्यन्ते बोध्यन्ते। उक्तमेवार्थमुदाहरणैः प्रतिपादयति। बोधयति स्थापयति, उपपादयति। &amp;lsquo;ततः पुत्रवतीमेनां प्रतिपत्स्ये त्वदाज्ञया&amp;rsquo; (रघु० १५।७३)। अभ्युपैष्यामि, अङ्गीकरिष्यामीत्याह। &amp;lsquo;न साम्ना प्रतिपद्येत यदि गन्धर्वराडसौ&amp;rsquo; (भा० वन० २४३।१७)। &amp;lsquo;तं चापि भगवानत्रिः पुत्रवत् प्रत्यपद्यत&amp;rsquo; (रा० २।११७।५)। आलिङ्गनमूर्धाघ्रारणादिभिः पुत्रवदङ्गीचकारेत्यर्थः। &amp;lsquo;न मासे प्रतिपत्तासे मां चेन्मर्तासि मैथिलि&amp;rsquo; (भट्टि० ८।९५)। न प्रतिपत्तासे नाङ्गी कर्तासि। &amp;lsquo;मां सुखं प्रतिपद्यस्व दासो भीरु भवामि ते&amp;rsquo; (भा० वि० २२।१०)। &amp;lsquo;मन्ये ध्रुवं मयोक्ता सा वचनं प्रतिपत्स्यते&amp;rsquo; (भा० आदि० १२४।८)। &amp;lsquo;धारयन्निव चैतस्यै वसूनि प्रत्यपद्यत&amp;rsquo; (भट्टि० ८।७४)। प्रत्यपद्यत प्रत्यशृणोत्। &amp;lsquo;सर्वे सर्वेषु भूतेषु यथावत् प्रतिपेदिरे&amp;rsquo; (भा० शां० २२७।६२)। प्रतिपेदिरे व्यवजह्रुः, व्यवहृतवन्तः, आचेरुः। &amp;lsquo;(अतिथीन्) महाभागानमितधी र्ब्रह्मा लोकपितामहः। दयावान् सर्वेषु भूतेषु यथार्हं प्रतिपद्यते&amp;rsquo; (भा० सभा० ११।५७)॥ व्यवहरति आचरति। &amp;lsquo;कामाभिभूतः क्रोधाद्वा यो मिथ्या प्रतिपद्यते। स्वेषु चान्येषु वा…&amp;rsquo; (भा० उ० १२९।३५)॥ &amp;lsquo;स भवान्मातृपितृवदस्मासु प्रतिपद्यताम्&amp;rsquo; (भा० उ० ९५।?</description>
    </item>
    
    <item>
      <title>१८१ प्रत्यधि (प्रति&#43;अधि)</title>
      <link>https://vishvAsa.github.io/sanskrit/koshaH/upasargArtha-chandrikA/181_pratyadhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/181_pratyadhi/</guid>
      <description>इ  इ (इङ् अध्ययने)। &amp;lsquo;वेदमत्रापि षडङ्गं प्रत्यधीयते&amp;rsquo; (भा० वन० ४१८२)।  </description>
    </item>
    
    <item>
      <title>१८२ प्रत्यनु (प्रति&#43;अनु)</title>
      <link>https://vishvAsa.github.io/sanskrit/koshaH/upasargArtha-chandrikA/182_pratyanu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/182_pratyanu/</guid>
      <description>ज्ञा  ज्ञा (ज्ञा अवबोधने)। &amp;lsquo;तत् सर्वं प्रत्यनुज्ञासीद्रामः सत्यपराक्रमः। क्षत्रधर्ममनुस्मरन्।&amp;rsquo; (रा० २।८७।१६)। अङ्गीकृत्य पुनर्मह्यमेव दत्तवान्, सर्वं तत् प्रत्यार्पयत्। प्रत्यनुज्ञासीदित्यत्राडागमो न कृतः, छन्दोवत्कवयः कुर्वन्तीति।  तप्  तप् (तप सन्तापे)। &amp;lsquo;यदि दत्त्वा वरौ राजन्पुनः प्रत्यनुतप्यसे&amp;rsquo; (रा० २।१२।३६)। अनुतप्यस इत्येवार्थः। प्रतिर्नान्तरमर्थे करोति।  नी  नी (णीञ् प्रापणे)। &amp;lsquo;स एवमुक्तः प्रत्युवाच एतत्प्रत्यनुनये भवन्तावश्विनौ&amp;rsquo; (भा० आदि० ३।७२)। एतद्वां वचनं प्रत्यनुनये विरुणध्मि। प्रतिः प्रातिकूल्ये। &amp;lsquo;भवताहमन्नस्याशुचिभावमालक्ष्य प्रत्यनुनीतः&amp;rsquo; (भा० आदि० ३।१२४)। प्रतिकूलयन्ननुनीतः प्रसादितः। प्रत्यनुनीतः शप्तो दण्डित इति तु संस्कृतशार्मण्यकोषः। तदसत्। शब्दमर्यादया दुर्लभोऽयमर्थः प्रकरणविरोधश्च। न चैनमशकद् भानुरहं वा स्नेहकारणैः। &amp;lsquo;पुरा प्रत्यनुनेतुं नेतुं वाप्येकतां त्वया&amp;rsquo; (भा० शां० ६।७)। प्रत्यनुनेतुं शमयितुं मृदूकर्तुं वा।  भू  भू (भू सत्तायाम्, भू प्राप्तावात्मनेपदी)। &amp;lsquo;देशदिगन्तरैश्च प्रत्यनुभूतं पुनः पुनः प्रत्यनुभवति&amp;rsquo; (प्रश्नोप० ४।५)। प्रत्यनुभवति प्रत्येकमनुभवति।  </description>
    </item>
    
    <item>
      <title>१८३ प्रत्यप (प्रति&#43;अप)</title>
      <link>https://vishvAsa.github.io/sanskrit/koshaH/upasargArtha-chandrikA/183_pratyapa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/183_pratyapa/</guid>
      <description>या  या (या प्रापणे, प्रापणमिह गतिः)। &amp;lsquo;स वैक्लव्यं महत् प्राप्य…। तथा पुरुषमानी स प्रत्यपायाद् रथान्तरम्&amp;rsquo; (भा० द्रोण० १३१।५८)॥ स्वरथं विहायान्यं रथं प्रत्यपासरदित्यर्थः।  वह्  वह् (वह प्रापणे)। &amp;lsquo;…अष्टादश पदानि सः। प्रत्यपोवाह भगवान्…&amp;rsquo; (भा० पु० १०।३६।११)॥ प्रत्यपोवाह प्रत्यक् पराणुददित्यर्थः।  </description>
    </item>
    
    <item>
      <title>१८४ प्रत्यपि (प्रति&#43;अपि)</title>
      <link>https://vishvAsa.github.io/sanskrit/koshaH/upasargArtha-chandrikA/184_pratyapi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/184_pratyapi/</guid>
      <description>सृज्  सृज् (सृज विसर्गे)। &amp;lsquo;उल्मुकैकदेशमाहवनीये प्रत्यपिसृजति&amp;rsquo; (आप० श्रौ० ७।६।१९।७)। विसृजतीत्यर्थः।  </description>
    </item>
    
    <item>
      <title>१८६ प्रत्यव (प्रति&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/186_pratyava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/186_pratyava/</guid>
      <description>इ  इ (इण् गतौ)। &amp;lsquo;तत्सर्वं दुःखमेव प्रत्यवैमि&amp;rsquo; (यो० सू० ३।१८ भाष्ये)। प्रत्यवैमि जानामि। सार्वार्थ्याय प्रतिशब्दस्तत्सर्वमित्युक्तेर्नातीवापेक्ष्यते। &amp;lsquo;तत्परार्धं गत्वैक्षत कथं न्विमाँल्लोकान् प्रत्यवेयाम्&amp;rsquo; (श० ब्रा० ११।२।३।३)। प्रत्यवेयामवतरेयम्, अवतीर्य प्राप्नुयामित्यर्थः। प्रतिराभिमुख्यमाह, अवो नीचैस्त्वं निम्नताम्। &amp;lsquo;द्वेषादिना ॠतावनुपयन्प्रत्यवेयात्&amp;rsquo; (गौ० ध० १।५।१ इत्यत्र हरदत्तः)। प्रत्यवेयात् दोषी स्यात्, पापभाग् भवेत्। &amp;lsquo;तादृशं हि तेषां तेजः, यदेवंविधैरपि पाप्मभि र्न प्रत्यवयन्ति&amp;rsquo; (इति आप० ध० २।१३।८ सूत्र उज्ज्वलायां हरदत्तः)। न दुष्यन्ति, न पतन्तीत्यर्थः। &amp;lsquo;ननु विहिताकरणात् प्रत्यवैतीति कुतोऽवसितम्&amp;rsquo; (याज्ञ० ३।२१९-२२० मिताक्षरायाम्)। &amp;lsquo;यथानुपासीनः सन्ध्यां प्रत्यवैति तथाऽनधीयानोपि व्याकरणम्&amp;rsquo; (पदमञ्जरी)। &amp;lsquo;स्वातन्त्र्येणेदृशं प्रयुञ्जाना अस्मदादयः प्रत्यवयन्त्येव&amp;rsquo; (शब्देन्दु० पतिः समास एवेति सूत्रे)। &amp;lsquo;हिंसाकृत् प्रत्यवेयात्&amp;rsquo; (विश्व० च० २९।३६६)। सर्वत्र दोषभाक्त्वं समानोऽर्थः। नित्यनैमित्तिके कुर्यात् प्रत्यवायजिघांसया। &amp;lsquo;मोक्षार्थी न प्रवर्तेत तत्र काम्यनिषिद्धयोः&amp;rsquo; (बौ० ध० २।३।५।२३ इत्यत्र गोविन्दस्वाम्युद्धृतं वचनम्)। प्रत्यवायो विहितस्याकरणजो दोषः पापम्, तस्य जिघांसा तत्परीहारः। &amp;lsquo;कुमारेण बहुप्रत्यवायेऽस्मिन्प्रदेशे कुतूहलिना न स्थातव्यम्&amp;rsquo; (नागानन्दे ४)। प्रत्यवायो विघ्न उपद्रवो भयं वा। &amp;lsquo;उत्तमानुत्तमान् गच्छन् हीनान् हीनांश्च वर्जयन्। ब्राह्मणः श्रेष्ठतामेति प्रत्यवायेन शूद्रताम्&amp;rsquo; (मनु० ४।२४५)॥ प्रत्यवायो विपरीताचरणम्। &amp;lsquo;नेहाभिक्रमनाशोस्ति प्रत्यवायो न विद्यते&amp;rsquo; (गीता० २।४०)। प्रत्यवायो विपरीतः परिणामः। &amp;lsquo;एकप्रत्यवायं स्विष्टकृतः&amp;rsquo; (का० श्रौ० १।९।९)। स्विष्टकृद्यागस्यावदानं प्रधानयागापेक्षया एकेनावदानेन प्रत्यवैति न्यूनी भवतीत्यर्थः। &amp;lsquo;पुरस्ताद्योजने होता, इतरे क्रोशप्रत्यवायेन&amp;rsquo; (का० श्रौ० २२।३।३३)। प्रत्यवायोऽपकर्षः। &amp;lsquo;इति पञ्चानामह्नामनुरूपैः प्रत्यवपन्ति यथाभ्यारुह्य प्रत्यवरोहेत्तथा&amp;rsquo; (पञ्च० ब्रा० १५।७।६)। प्रत्यवयन्ति पुनरवतरन्ति।  ईक्ष्  ईक्ष् (ईक्ष दर्शने)। &amp;lsquo;सर्वांस्तान् कौरवो राजा विधिवत् प्रत्यवैक्षत&amp;rsquo; (भा० उ० १९५।१९)। प्रत्यवैक्षत अवैक्षत, प्रत्यजागः। &amp;lsquo;निर्धनो बहुपुत्रोस्मि राजपुत्र महायशः। उञ्छवृत्तिर्नित्यं प्रत्यवेक्षस्व मामिति&amp;rsquo; (रा० २।३२।३४)॥ मां चिन्तय, माम्प्रतिविधेहि। &amp;lsquo;इमां प्रत्यवेक्षमाणो जपति&amp;rsquo; (श० ब्रा० ५।४।३।२०)। ईक्षमाण इत्येवार्थः। &amp;lsquo;प्रत्यवेक्षिता वनभूमयः&amp;rsquo; (शा० २)। प्रत्यवेक्षिताः परीक्षिताः शोधिताः। &amp;lsquo;जायस्व विपुलश्रोणि प्रत्यवेक्ष्य च वासवम्&amp;rsquo; (हरि० २।५१।२९)। प्रत्यवेक्ष्य अनुकम्प्येति नीलकण्ठः। अयं चार्थिकोऽर्थः। अनुकम्पाप्रयुक्ता ह्यवेक्षा भवतीत्यनुकम्पार्थमाह। &amp;lsquo;वर्णाश्रमप्रत्यवेक्षादर्शितादियुगोदयः&amp;rsquo; (राज० १।३३९)। अवेक्षा प्रतिजागर इत्यमरः। प्रतिजागरोऽवधानम्। स एव प्रत्यवेक्षा। शब्दोपजनो नार्थोपजनः। &amp;lsquo;तथा कायस्थभोज्या भूर्जाता तत्प्रत्यवेक्षया&amp;rsquo; (राज० ५।१८१)। अवेक्षा प्रतिजागरः, तद्विरोधः प्रत्यवेक्षा प्रमादोऽनवधानम्। अत्रार्थेऽन्यत्र प्रयोगो मृग्यः।  गम्  गम् (गम्लृ गतौ)। &amp;lsquo;येन प्रत्यवगच्छेयुः कुलरूपविशेषणम्&amp;rsquo; (भा० स्त्री० ३।७)। येन हेतुनाऽदृष्टरूपेण पृथक्त्वशो विशेषणं विशेषं वैशिष्ट्यं प्राप्नुयुः।  ग्रह्  ग्रह् (ग्रह उपादाने)। &amp;lsquo;अभिसृज्याभिषेकं ते पुनः प्रत्यवगृह्णत&amp;rsquo; (रा० गोरेसियो० २।२०।१५)। प्रत्यवग्रहणं प्रत्यादानम्, पुनर्ग्रहणम्।  धा  धा (डुधाञ् धारणपोषणयोः)। &amp;lsquo;प्रक्षाल्यान्त्राणि प्रत्यवधायैनमाहरन्ति&amp;rsquo; (जै० ब्रा० १।४७)। प्रत्यवधाय पुनरन्तर्निधाय। &amp;lsquo;या च गोमृगे वपा भवति या चाजे तूपरे ते अश्वे प्रत्यवधायाहरन्ति&amp;rsquo; (श० ब्रा० १३।५।२।१०)। प्रत्यवधाय उपरि निधाय। &amp;lsquo;हृदयं प्रवृह्योत्तमं प्रत्यवदधाति&amp;rsquo; (श० ब्रा० ३।८।५।८)। प्रत्यवदधाति प्रतिदधाति, भूयः स्वे स्थाने योजयति।  मृश्  मृश् (मृश आमर्शने, आमर्शनं स्पर्शः)। &amp;lsquo;दुर्लभो हि मनुष्येन्द्र नरः प्रत्यवमर्शवान्&amp;rsquo; (भा० शां० २९५।१३)। प्रत्यवमर्शवान् सारासारविवेकवान्। &amp;lsquo;स्मृतिः प्रत्यवमर्शश्च तेषां जात्यन्तरेऽभवत्&amp;rsquo; (हरि० १।२१।१८)। प्रत्यवमर्शः स्वकृतकर्मानुसन्धानम्। &amp;lsquo;सा च सम्प्रबोधे प्रत्यवमर्शात् प्रत्ययविशेषः&amp;rsquo; (यो० सू० १।१० भाष्ये)। प्रत्यवमर्शः स्मरणम्।  मृष्  मृष् (मृष तितिक्षायाम्)। &amp;lsquo;स्यात्स्वल्पः सङ्करः सपरिहारः सप्रत्यवमर्षः कुशलस्य नापकर्षायालम्&amp;rsquo; (सां० त० कौ० उद्धृतं पञ्चशिखसूत्रम्)। प्रत्यवमर्षोऽकामेन सहनम्।  रुह्  रुह् (रुह बीजजन्मनि)। &amp;lsquo;यथा श्रेयस्यायाति पापीयान् प्रत्यवरोहेत्&amp;rsquo; (श० ब्रा० ४।१।२।९)। प्रकृष्टवयस्यागच्छति सत्यवरवयाः स्वासनादवतरतीत्यर्थः। &amp;lsquo;क्षत्रियमायान्तमिमाः प्रजा विशः प्रत्यवरोहन्ति&amp;rsquo; (श० ब्रा० ३।९।३।७)। प्रत्यवरोहन्ति स्वासनादवतरन्ति अभ्युत्तिष्ठन्ति वा। &amp;lsquo;समारोपितोऽर्घः प्रत्यवरोपितो वा&amp;rsquo; (कौ० अ० २।८।२६)। प्रत्यवरोपितोऽपकृष्टः, अवकलितः, व्यवकलितः। &amp;lsquo;अप्रत्यवरोही स्यात्&amp;rsquo; (का० श्रौ० २२।५।२७)। प्रत्यवरोहोऽभ्युस्थानम्। स्वासनादवतरणं वा पूज्यपूजायै।  सृप्  सृप् (सृप्लृ गतौ)। &amp;lsquo;ताभिः प्रत्यवसृप्य पुरीतति शेते&amp;rsquo; (मनः) (बृह० उ० २।१।१९)। &amp;lsquo;प्रत्यवसृप्य प्रतिसंहृत्यात्मानम्&amp;rsquo; (शां० भा०)।  सो  सो (षो अन्तकर्मणि)। &amp;lsquo;गोमयेनालिप्यारण्योरग्नी समारोह्य प्रत्यवस्यति&amp;rsquo; (श० ब्रा० १२।४।४।१)। प्रत्यवस्यति प्रतिनिवर्तते। &amp;lsquo;ततः श्वोभूते गृहेषु प्रत्यवस्यति&amp;rsquo; (आप० श्रौ० ९।१।१।२२)। सर्वत्र श्वोभूते श्वः प्रभाते गृहान्प्रत्यागच्छतीत्यर्थः। &amp;lsquo;ये प्रत्यवसिताश्चैव ते वै निरयगामिनः&amp;rsquo; (भा० अनु० २३।६७)। प्रत्यवसिता आरूढपतिता इति नीलकण्ठः। &amp;lsquo;प्रव्रज्याप्रत्यवसितः प्रज्ञाशौचयुक्त उदास्थितः&amp;rsquo; (कौ० अ० १।११।४)। प्रव्रज्याप्रत्यवसितः प्रव्रजितो भूत्वा पुनर्गार्हस्थ्यं प्रतिनिवृत्तः। संन्यासात्प्रच्युतो भ्रष्टः। &amp;lsquo;ये प्रत्यवसिता विप्राः प्रव्रज्यादिबलात्तथा&amp;rsquo; (अग्नि पु० १७०।३७)। &amp;lsquo;यः प्रत्यवसितो विप्रः प्रव्रज्यातो विनिर्गतः&amp;rsquo; (याज्ञ० ३।२८० मिताक्षरायां पराशरवचनम्)। भ्रष्ट इत्येवार्थः। &amp;lsquo;प्रत्यवसिताः सर्वलोकबहिष्कृताः&amp;rsquo; (यम० श्लो० २३)। उक्तोऽर्थः। &amp;lsquo;गतिबुद्धिप्रत्यवसानार्थ०&amp;rsquo; (पा० १।४।५२) इति सूत्रे प्रत्यवसानं भक्षणमाह। अयं चार्थोऽन्यत्र वाङ्मये प्रायो न दृष्टः। &amp;lsquo;सोरवक्षेपणे&amp;rsquo; (पा० ६।२।१९५)। अत्र वृत्ताविह खल्विदानीं सुस्थण्डिले सुस्फिताभ्यां सुप्रत्यवसित इति स्थितम्। तत्र सुप्रत्यवसित आशितसुतृप्त इत्यनर्थान्तरम्। &amp;lsquo;आभीलानि प्राणिनः प्रत्यवस्यन् कालो नूनं व्याददावाननानि&amp;rsquo; (शिशु० १८।७८)। प्रत्यवस्यन् अभ्यवहरन् निगिलन् ग्रसमानः। अभ्यवहारः प्रत्यवसानं भोजनं जग्धिरिति हलायुधः। गतिबुद्धिप्रत्यवसानार्थेति सूत्रे भगवता पाणिना प्रत्यवसानशब्दो भक्षणार्थे प्रयुक्तः। साहित्ये तु दुर्लभः, तथापि कवयः पाण्डित्यप्रकर्षाभिव्यक्तये प्रयुञ्जते। तत्राप्येषोऽ प्रयुक्तानां बलात्प्रयोगे प्रसिध्यतितमां कविर्माघः, यद्विषय आभणति लोकः&amp;ndash;नवसर्गे गते माघे नवशब्दो न विद्यत इति।  स्कन्द्  स्कन्द् (स्कन्दिर् गतिशोषणयोः)। &amp;lsquo;अर्थिना लेखितो योर्थः प्रत्यर्थी यदि तं तथा। प्रपद्य कारणं ब्रूयात्प्रत्यवस्कन्दनं स्मृतम्&amp;rsquo; (याज्ञ० २।७ मिताक्षरायां नारदवचनम्)। प्रत्यवस्कन्दनं नाम सत्यं गृहीतं प्रतिदत्तं प्रतिग्रहेण वा लब्धमित्येवंरूपमुत्तरम्।  स्था  स्था (ष्ठा गतिनिवृत्तौ)। &amp;lsquo;शशंस शबरी वृद्धा रामाय प्रत्यवस्थिता&amp;rsquo; (रा० ३।७४।१०)। प्रत्यवस्थिताऽभिमुखे स्थिता। &amp;lsquo;धर्मी चानेकधर्मस्वभावः, तस्य चाध्वभेदेन धर्माः प्रत्यवस्थिताः&amp;rsquo; (यो० सू० ४।१२ भा०)। प्रत्यवस्थिताः प्रत्येकमवस्थिताः। &amp;lsquo;अत्र केचित्प्रत्यवतिष्ठन्ते&amp;rsquo; (ब्र० सू० शां० भा०)। विरुन्धन्ति (उक्तमर्थम्) इत्यर्थः। &amp;lsquo;दुष्टः प्रत्यवतिष्ठते तदधुना कस्मै किमाचक्ष्महे&amp;rsquo; (भा० वि० १।७७)। उक्तोऽर्थः। &amp;lsquo;भन्ये तु प्रस्थितास्तान्वै केचित्तान् प्रत्यवस्थिताः&amp;rsquo; (मात्स्य० १४४।१४)। तान्प्रत्यवस्थितास्तेषां प्रतिपक्षे स्थिताः। &amp;lsquo;अक्रुध्यत रणे भीमस्तैर्मृधे प्रत्यवस्थितैः&amp;rsquo; (भा० शल्य० ३।२३)। प्रत्यवस्थितै र्विरोधार्थं स्थितैः। &amp;lsquo;अथ शक्यते प्रत्यवस्थातुं प्रत्यवस्थीयताम्&amp;rsquo; (नि० १।१३।४ इत्यत्र दुर्गः)। प्रत्यवस्थातुं विरोद्धुम्। &amp;lsquo;तं राजानं शक्तिमानपि प्रत्यवस्थातुम्&amp;rsquo; (अवदा० शरभजा०)। उक्तोऽर्थः। &amp;lsquo;स्थातुमप्रत्यवस्थित्या विदध्यां कोशसंविदम्&amp;rsquo; (राज० ७।७४६)। प्रत्यवस्थितिरविरोधः।  हृ  हृ (हृञ् हरणे)। &amp;lsquo;तेभ्यो यथाधिकारमर्थान्प्रत्यवहृत्य धर्मव्यवस्था&amp;rsquo; (गौ० ध० २।२।२२)। प्रत्यवहृत्य श्रुत्वाऽवधार्य। &amp;lsquo;ततः प्रत्यवहारोऽभूत् सैन्यानां राघवाज्ञया&amp;rsquo; (भा० वन० २८४।४१)। प्रत्यवहारः शिबिरं प्रति प्रतिसंहारः। &amp;lsquo;मान्यः स मे स्थावरजङ्गमानां सर्गस्थितिप्रत्यवहारहेतुः&amp;rsquo; (रघु० २।४४)। प्रत्यवहारः संहारः।  </description>
    </item>
    
    <item>
      <title>१८७ प्रत्याङ् (प्रति&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/187_pratyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/187_pratyA~N/</guid>
      <description>इ  इ (इण् गतौ)। &amp;lsquo;स ह क्षत्ताऽन्विष्य नाविदमिति प्रत्येयाय&amp;rsquo; (छा० उ० ४।१।७)। प्रत्येयाय निववृते। &amp;lsquo;तदुह शौनकः कापेयः प्रतिमन्वानः प्रत्येयाय&amp;rsquo; (छां० उ० ४।३।७)। प्रत्येयाय उपजगाम। &amp;lsquo;अरण्यं गत्वा न प्रत्येयात्&amp;rsquo; (का० श्रौ० २१।१।१७)। न प्रत्यागच्छेत्, गृहितां न प्रत्यापद्येतेत्यर्थः। करो वर्षोपले रश्मौ पाणौ प्रत्यायशुण्डयोरिति मेदिनी। प्रत्यायो बलि र्भागधेयः, राजदेयः शुल्कः। &amp;lsquo;अग्मीधे पयसी प्रदाय यथेतं प्रत्येत्य&amp;rsquo; (सत्या० श्रौ० २४।४।४)। प्रत्येत्य प्रत्यावृत्य।  कल्  कल् (कल गतौ संख्याने च)। &amp;lsquo;प्रत्याकलितस्वदुर्नयः&amp;rsquo; (दशकु०)। प्रत्याकलितः परिगणितः, सुविचिन्तितः।  काङ्क्ष्  काङ्क्ष् (काक्षि काङ्क्षायाम्)। &amp;lsquo;मृगं हरिरिवादृश्यः प्रत्याकाङ्क्षत कीचकम्&amp;rsquo; (भा० वि० २२।३८)। प्रत्याकाङ्क्षत=प्रत्याकाङ्क्षत्, प्रत्यपालयत्, प्रत्यैक्षत।  क्रुश्  क्रुश् (क्रश आह्वाने रोदने च)। &amp;lsquo;आक्रुष्टः पुरुषः सर्वं प्रत्याक्रोशेदनन्तरम्&amp;rsquo; (भा० वन० २९।२७)। प्रत्याक्रोशेत् प्रतिशपेत्।  ख्या  ख्या (ख्या प्रकथने, चक्षिङ् आदेशो वा)। &amp;lsquo;यदि त्वं भजमानां मां प्रत्याख्यास्यसि मानद। विषमग्निं जलं रज्जुमास्थास्ये तव कारणात्&amp;rsquo; (भा० वन० ५६।४)॥ प्रत्याख्यास्यसि प्रत्यादेक्ष्यसि, न प्रतिपत्स्यसे। &amp;lsquo;वार्तिककारस्तु न क्वादेरित्यादि प्रत्याचख्यौ&amp;rsquo; (पा० ७।३।५९ इत्यत्र सि० कौ०)। प्रत्याचख्यौ निराकृतवान्। &amp;lsquo;एवमेवाब्रवीद् राजा प्रत्याख्यातश्च तैरपि&amp;rsquo; (हरि० १।३०।३०)। (तुर्वश्वादिभिर्) नेत्युक्तः। &amp;lsquo;अस्मात् प्रभवतो वैमनस्यादुत्सवः प्रत्याख्यातः&amp;rsquo; (शा० ६)। प्रत्याख्यातः प्रत्यादिष्टः, आदेशेन प्रतिवारितः। &amp;lsquo;प्रत्याख्यातविशेषकं कुरबकं श्यामावदातारुणम्&amp;rsquo; (माल० ३।५)। प्रत्याख्यातमतिक्रान्तमतिशयितम्। &amp;lsquo;को हि त्वैवं ब्रुवन्तमर्हति प्रत्याख्यातुम्&amp;rsquo; (श० ब्रा० १४।९।१।११)। प्रत्याख्यातुम् प्रतिवक्तुम् प्रतिवदितुम्, त्वदुक्तं निरसितुम्। &amp;lsquo;अनभिप्रेतमापन्नः प्रत्याख्यातुमनीश्वरः&amp;rsquo; (भा० पु० ३।३१।२५)। प्रत्याख्यातुं नेति वक्तुम्। &amp;lsquo;प्रत्याख्यायं देवताभ्य आहुतिं जुहोति&amp;rsquo; (श० ब्रा० १३।३।४।१)। प्रत्याख्याय प्रत्येकम् आमन्त्र्य। &amp;lsquo;प्रत्याख्येयस्त्वया तात कुण्डलार्थे सुरेश्वरः&amp;rsquo; (भा० वन० ३०१।१३)। प्रत्याख्येयः=नेति वक्तव्यः। &amp;lsquo;दोषान् प्रत्याख्याय ज्वरादयो न भवन्ति&amp;rsquo; (सुश्रुत० सूत्र० २४।११)। प्रत्याख्याय निरस्य परित्यज्य।  गम्  गम् (गम्लृ गतौ)। &amp;lsquo;स्नेहः प्रतिहतो न प्रत्यागच्छति&amp;rsquo; (सुश्रुत० २।२००।१०)। स्पष्टोऽर्थः। &amp;lsquo;उर्वशी प्रत्यागच्छति&amp;rsquo; (विक्रम० १)। प्रत्यागच्छति प्रकृतिं प्रत्यापद्यते, प्रतिबुध्यते, चेतनां प्रतिलभते। अत एव प्रत्यागतः संजीवितः प्रत्यागतप्राणः, व्यपेतमोहो भवति। &amp;lsquo;मण्डलानि विचित्राणि गतप्रत्यागतानि च&amp;rsquo; (भा० शल्य० ५७।१७)। प्रत्यागतम् आभिमुख्यमत्यजतोपराङ्मुखस्य सत एवापसरणम्।  गृ  गृ (गृ शब्दे)। &amp;lsquo;गृणाति ह वा एतद्धोता यच्छंसति। तस्मा एतद् गृणते प्रत्येवाध्वर्युरागृणाति तस्मात्प्रतिगरो नाम&amp;rsquo; (श० ब्रा० ४।३।२।१)। निगदव्याख्यातम्। &amp;lsquo;अध्वर्युस्तस्मिंस्तिष्ठन् प्रत्यागृणाति&amp;rsquo; (शां० श्रौ० १७।४।६)। प्रत्यागृणाति प्रतिवक्ति।  चक्ष्  चक्ष् (चक्षिङ् व्यक्तायां वाचि)। &amp;lsquo;दीयमानं प्रत्याचक्षीत&amp;rsquo; (का० श्रौ० २२।१।३२)। नाङ्गी कुर्यादित्यर्थः। &amp;lsquo;न संनिपतितं धर्म्यमुपभोगं यदृच्छया। प्रत्याचक्षते…&amp;rsquo; (भा० शां १७९।२४)। उक्तोऽर्थः। &amp;lsquo;न कञ्चन वसतौ प्रत्याचक्षीत&amp;rsquo; (तै० उ० ३।१०।१)। निवासं याचितो निषेधं मा वोचदित्यर्थः। &amp;lsquo;गुरुपुत्रीति कृत्वा प्रत्याचक्षे न दोषतः&amp;rsquo; (भा० आदि० ७७।१७)। उदीरितचर एवार्थः। &amp;lsquo;प्रत्याचष्टात्मभूर्देवान्&amp;rsquo; (भा० पु० ३।१५।११)। प्रत्याचष्ट प्रत्युवाच। अप्रसिद्धिदूषितोऽयमर्थः। प्रसिद्धिं प्रति चास्य कवेरनादरः प्रसिद्धः।  चरण्  चरण् (चरण गतौ, कण्ड्वादिः)। &amp;lsquo;प्रति वां जिह्वा घृतमाचरण्यात्&amp;rsquo; (अथर्व० ७।३०।१)।  दा  दा (डुदाञ् दाने)। &amp;lsquo;शुभाशुभं कर्म कृतं यदन्यत्तदेव प्रत्याददते स्वदेहे&amp;rsquo; (भा० शां० ७४१५)। प्रत्याददते पुनराददते पुनराप्नुवन्ति। &amp;lsquo;प्रत्यादित्सु त्रिविष्टपम्&amp;rsquo; (भा० पु० १।३।१९)। &amp;lsquo;न चाहं शक्तः शापं प्रत्यादातुम्&amp;rsquo; (भा० आदि० ३।२२)। प्रत्यादातुं प्रतिसंहर्तुम्, प्रतिनिवर्तयितुम्। &amp;lsquo;उत्तमं पादं प्रत्यादाय&amp;rsquo; (शां० श्रौ० ७।२५।६, ऋक् प्रा० १०।१।८)। प्रत्यादाय=आवर्त्य। &amp;lsquo;यत्र खल्वेकः प्रत्यादेयं ददाति द्वितीयश्च प्रतिदेयं गृह्णाति तत्रास्य दृष्टत्वात्प्रधानमृणशब्दः&amp;rsquo; (न्यायभा० ४।१।६०)। प्रत्यादेयं पुनर्ग्राह्यम्।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;त्वत्सन्निधौ यत् कथयेत्पतिस्ते यद्यप्यगुह्यं परिरक्षितव्यम्। काचित्सपत्नी तव वासुदेवं प्रत्यादिशेत् तेन भवेद् विरागः&amp;rsquo; (भा० वन० २३४।८)॥ वासुदेवं प्रत्यादिशेत् वासुदेवं कथयेत्। &amp;lsquo;संजीवकः प्रत्यादिश्यताम्&amp;rsquo; (हितोप० सुहृद्० कथा ८)। आहूयतामित्यर्थः। &amp;lsquo;कष्टमेते सुहृद्व्यसनेषु परवदुदासीनाः प्रत्यादिश्यामहे&amp;rsquo; (मुद्रा० ६) तिरस्क्रियामहे। &amp;lsquo;अथ बोधिसत्त्वस्तदस्याः समुदाचारधार्ष्ट्यं तेजस्विनिभूतेन वचसा प्रत्यादिदेश&amp;rsquo; (अवदा० जा० १९)। जगर्ह इत्यर्थः। &amp;lsquo;ऋजुप्रणामादिक्रिययैव तन्वी प्रत्यादिदेशैनमभाषमाणा&amp;rsquo; (रघु० ६।२५)। प्रत्यादिदेश निराचकार। &amp;lsquo;राजा कालस्य कारणम्। तत् किमहमेतं जलधरसमयं न प्रत्यादिशामि&amp;rsquo; (विक्रम० ४)। तत्-प्रत्यावृत्तिं नाज्ञापयामि। राजा कालस्य कारणमित्युक्तम्। &amp;lsquo;अन्तः शरीरेष्वपि यः प्रजानां प्रत्यादिदेशाविनयं विनेता&amp;rsquo; (रघु० ६।३९)। प्रत्यादिदेश निषिषेध। &amp;lsquo;यस्य यदकुशलं पश्यसि तत् तदानीमेव प्रत्यादिशेति&amp;rsquo; (कौ० अ० १।११।३)। प्रत्यादिश प्रतिक्रियतामित्यादिश आज्ञापय। &amp;lsquo;तव मन्त्रकृतो मन्त्रैर्दूरात्प्रशमितारिभिः। प्रत्यादिश्यन्त इव मे दृष्टलक्ष्यभिदः शराः&amp;rsquo; (रघु० १।६१)॥ प्रत्यादिश्यन्ते प्रतिनिवर्त्यन्ते, प्रयोगाद् वार्यन्ते। &amp;lsquo;प्रागपि सोऽस्माभिरर्थः प्रत्यादिष्ट एव&amp;rsquo; (शा० ५)। प्रत्यादिष्टः परित्यक्तः परिहृतः। &amp;lsquo;प्रत्यादिष्टविशेषमण्डनविधिः&amp;rsquo; (शा० ६।६)। प्रत्यादिष्टः परिहृतः। &amp;lsquo;कामं प्रत्यादिष्टां स्मरामि न परिग्रहं मुनेस्तनयाम्&amp;rsquo; (शा० ५।३१)। प्रत्यादिष्टां निराकृताम्। &amp;lsquo;महावंशप्रदीपेन…। रक्षागृहगता दीपाः प्रत्यादिष्टा इवाभवन्&amp;rsquo; (रघु० १०।६९)। प्रत्यादिष्टाः प्रतिबद्धाः, अभिभूताः। महाप्रदीपसमीपे नाल्पाः स्फुरन्तीति भावः। &amp;lsquo;मन्यमानः स तं राजन्प्रत्यादेशमिवात्मनः&amp;rsquo; (भा० भीष्म० ९८।२८)। प्रत्यादेशो निराकरणम्। &amp;lsquo;प्रत्यादेशं मन्यमानो महात्मा&amp;rsquo; (भा० भीष्म० ८५।२६)। प्रत्यादेशो भर्त्सनम्। &amp;lsquo;प्रत्यादेशो रूपगर्वितायाः श्रियः&amp;rsquo; (विक्रम० १)। प्रत्यादेशो निराक्रिया। &amp;lsquo;प्रत्यादेशादभिहितं धारयिष्ये कथं बत&amp;rsquo; (रा० २।१३।६)। प्रत्यादेशात् तिरस्क्रियापूर्वम्। &amp;lsquo;प्रत्यादेक्षादपि च मधुनो विस्मृतभ्रूविलासम्&amp;rsquo; (मेध० २।३५)। प्रत्यादेशः परिहारः। &amp;lsquo;प्रत्यादेशान्न खलु भवतो धीरतां कल्पयामि&amp;rsquo; (मेघ० २।५४)। प्रत्यादेशो निषेधोऽनङ्गीकारः। मल्लिस्तु प्रत्यादेशः प्रतिवचनमित्येवं विववार, कोषं च प्रमाणमुदाजहार। नायमर्थः प्रसिध्यतीति नेममितरे रोचयन्ते। &amp;lsquo;येन येन यथाङ्गेन स्तेनो नृषु विचेष्टते। तत्तदेव हरेत्तस्य प्रत्यादेशाय पार्थिवः&amp;rsquo; (मनु० ८।३३४)॥ प्रत्यादेशाय प्रसङ्गनिवारणायेति कुल्लूकः। &amp;lsquo;दत्तः स्वमांसं दहता कपोतेन महात्मना। नृशंसस्य ममाद्यायं प्रत्यादेशो न संशयः&amp;rsquo; (भा० शां० १४७।४)॥ प्रत्यादेशो धिक्कारपूर्वक उपदेश इति नीलकण्ठः। &amp;lsquo;प्रत्यादेष्टुं स तद्वैरं मामिदानीं प्रतीक्षते&amp;rsquo; (प्रतिज्ञा० ४।१४)। प्रत्यादेष्टुं निर्यातयितुम्।  दृ  दृ (दृङ् आदरे)। &amp;lsquo;कथं नु नो दूतश्चरन्न प्रत्यादृथाः&amp;rsquo; (श० ब्रा० ३।५।१।१६)। न प्रत्यादृथाः सादरं नैक्षथाः।  धा  धा (डुधाञ् धारणपोषणयोः)। &amp;lsquo;यो ह वै शिशुं साधानं सप्रत्याधानं सस्थूणं सदामं वेद (बृह० उ० २।२।१)। प्रत्याधीयते पुनः पुनराधीयतेऽत्रेति प्रत्याधानं स्थूलशरीरम्।  नह्  नह् (णह बन्धने)। &amp;lsquo;तयोरन्यतरत् प्रत्यानह्यति&amp;rsquo; (श० ब्रा० ३।३।४।८)। प्रत्यानह्यति अवलम्बयति। तयोः कृष्णमृगचर्म्मणोः।  नी  नी (णीञ् प्रापणे)। &amp;lsquo;यदपः प्रत्यानयति&amp;rsquo; (श० ब्रा० २।३।१।१६, ११।६।१।११)। ** (अग्निहोत्रपयसि) पश्चादासिञ्चति जलमित्यर्थः।** &amp;lsquo;ये नयन्ति परं पारं सिद्धान् प्रत्यानयन्ति च&amp;rsquo; (रा० ४।४४।७९)। प्रत्यानयन्ति प्रत्याहरन्ति। &amp;lsquo;प्रत्यानेष्यति शत्रुभ्यो बन्दीमिव जयश्रियम्&amp;rsquo; (कु० २।५२)। &amp;lsquo;तूर्णं प्रत्यानयस्वैतान् कामं व्यध्वगतानपि&amp;rsquo; (भा० सभा० ७४।२४)। उक्तोऽर्थः। &amp;lsquo;दुर्योधनेन यद्येतत् पापं तेषु पुरा कृतम्। त्वया तत्कुलवृद्धेन प्रत्यानेयं नरेश्वर&amp;rsquo; (भा० उ० ३९।३१)। प्रत्यानेयमपनोद्यम्, प्रतिविधेयम्।  पद्  पद् (पद गतौ)। &amp;lsquo;प्रत्यापन्नेन्द्रियस्मृति&amp;rsquo; (भा० पु० ८।११।४०)। प्रत्यापन्ना प्रत्यागता प्रतिलब्धा। &amp;lsquo;प्रत्यापत्तिमपश्यन्ती द्विजस्याचिन्तयत्तदा&amp;rsquo; (भा० पु० १०।५३।२२)। प्रत्यापत्तिं प्रत्यावृत्तिं प्रत्यागमनम्। &amp;lsquo;आचार्यमातृपितृहन्तारस्तत्प्रसादाद्भयाद्वा, एषां तेषां प्रत्यापत्तिः&amp;rsquo; (व० ध० शा० १५।१९)। प्रत्यापत्तिः प्रायश्चित्तम्। प्रसादादपयाप्याद्वेति पाठान्तरम्। &amp;lsquo;नास्यास्मिँल्लोके प्रत्यापत्तिर्विद्यते&amp;rsquo; (आप० ध० १।९।२४।२५)। प्रत्यापत्तिः शुद्धिः। पुत्रादिभावेन सम्बन्ध इति केचित्। अशक्योऽयं व्याधिरस्याः। विनष्टा नामेयमिति मन्तव्यम्। &amp;lsquo;नास्याः प्रतिपत्तिरस्ति&amp;rsquo; (तन्त्रा० ४ उपक्रमे)। प्रत्यापत्तिः प्राणप्रतिलम्भः, संजीवनमुज्जीवनम्। &amp;lsquo;संन्यस्य दुर्मतिः कश्चित् प्रत्यापत्तिं व्रजेद्यदि&amp;rsquo; (याज्ञ० ३।२८० मिताक्षरायां संवर्तवचनम्)। प्रत्यापत्तिर्गार्हस्थ्यं प्रति पुनर्गमनम्, गृहीभावः। अ अ (पा० ८।४।६८) इत्यनेन संवृतत्वप्रत्यापत्तिः क्रियते (काशिका)। संवृतत्वप्रत्यापत्तिः संवृतत्वप्रतिलब्धिः। &amp;lsquo;प्रत्यापत्तिश्च यस्येह बालिशस्य न जायते&amp;rsquo; (भा० शां० २९१।९)। प्रत्यापत्तिर्वैराग्यम्।  भू  भू (भू सत्तायाम्)। &amp;lsquo;ओषधयो वै प्रजाः प्रभवन्तीः प्रत्याभवन्ति&amp;rsquo; (तै० सं० १।७।२।३)। प्रत्याभवन्ति सन्निहिता हस्तगता उपयोग्या वा भवन्तीत्यर्थः।  म्ना  म्ना (म्ना अभ्यासे)। यद्यपि (तत्पित्रुपामन्त्रणम्) अप्रत्याम्नातव्यम्&amp;rsquo; (आसीत्) (भा० पु० ५।१।६)। अप्रत्याम्नातव्यमप्रत्याख्येयमिति श्रीधरस्वामी। &amp;lsquo;त्रेयणापि निवर्तन्ते सिद्ध्या प्रतिषेधेन प्रत्याम्नायेन&amp;rsquo; (भा० श्रौ० ६।१५।६)। प्रत्याम्नायः प्रत्यादेशः, आदिष्टस्य पुनरादेशेन निवर्तनम्। &amp;lsquo;यद्यनाढ्योऽग्नीनादधीत काममेवैकां गां दद्यात्सा गवां प्रत्याम्नायो भवति&amp;rsquo; (आप० श्रौ० ५।६।२०।१८)। गवां प्रत्याम्नायो बह्वीनां गवां दानस्य निवर्तिका भवति। न रथादीनन्यजातीयान्निवर्तयतीति भाष्यम्। गवां प्रत्याम्नाय इति वचनादन्यत् सर्वं दातव्यमिति रुद्रदत्तः।  या  या (या प्रापणे)। &amp;lsquo;दिव्यमस्त्रं प्रकुर्वाणः प्रत्यायाद्रथसत्तमः&amp;rsquo; (भा० वि० ५५।३)। प्रत्यायात् प्रातिकूल्येनाभिमुखोऽयादित्यर्थः। &amp;lsquo;सोऽति विद्धो बलवता प्रत्यपायाद्रथान्तरम्&amp;rsquo; (भा० कर्ण० २५।११)। प्रत्यपायात् प्रत्यपाक्रामत्।  रभ्  रभ् (रभ राभस्ये)। &amp;lsquo;नह प्रत्यारम्भे (पा० ८।१।३९)। चोदितस्यावधीरणे उपालिप्सया प्रतिषेधयुक्तः प्रत्यारम्भः क्रियत इति काशिका। प्रतिषेधयुक्त आरम्भः प्रत्यारम्भ इति तु दीक्षितः। संक्षेपरुचिर्दीक्षितो मिताक्षरतामिच्छति न विशदताम्।  लभ्  लभ् (डुलभष् प्राप्तौ)। &amp;lsquo;प्रत्यालब्धामङ्गुष्ठेनाभिसंगृह्य&amp;rsquo; (आश्व० श्रौ० १।७।५)। प्रत्यालब्धामन्यतः स्पृष्टाम्। &amp;lsquo;पराञ्चमावृत्तं संपिष्यादप्रत्यालभमानम्&amp;rsquo; (श० ब्रा० १।६।३।३३)। अप्रत्यालभमानम् प्रतिनिवृत्त्यापरिवेष्टितारमनाक्रामन्तमविरुन्धानम्।  ली  ली (लीङ् श्लेषणे)। &amp;lsquo;तं मृत्युः प्रत्यालीयत&amp;rsquo; (शां० ब्रा० १५।५)। समाश्लिष्यदित्यर्थः।  वप्  वप् (डुवप बीजसन्ताने)। &amp;lsquo;श्रमव्यायामाभ्यां प्रतिविहिततन्त्रस्य नृपतेः। परं प्रत्यावापः फलति कृतसेकस्तरुरिव&amp;rsquo; (बा० रा० १।२४)॥  व्रज्  व्रज् (व्रज गतौ)। &amp;lsquo;येनेतो गच्छेयुरन्येन प्रत्याव्रजेयुः&amp;rsquo; (लाट्या० श्रौ० ४।४।१७)। प्रत्याव्रजेयुः प्रत्यावर्तेरन्।  श्रु  श्रु (श्रु श्रवणे)। &amp;lsquo;ऋत्विजः सम्प्रदायं चरन्ति। यत्प्रत्याश्रावयति यज्ञ एवैतदुपावर्तते&amp;rsquo; (श० ब्रा० १।५।२।७)। यत्प्रत्याश्रावयति यदुत्तरं ब्रवीति (आग्नीध्रः)।  श्वस्  श्वस् (श्वस प्राणने)। &amp;lsquo;प्रत्याश्वसिहि साध्वस्यां (शय्यायाम्) राजपुत्र यथासुखम्&amp;rsquo; (रा० २।५१।२)। प्रत्याश्वसिहि विश्रान्तो भव। &amp;lsquo;एकश्चाप्यगणः सङ्ख्ये प्रत्याश्वासमरोचयम्&amp;rsquo; (भा० शल्य० ३१।३९)। प्रत्याश्वासो विश्रमः। &amp;lsquo;स तु दीर्घेण कालेन प्रत्याश्वस्तो नराधिपः&amp;rsquo; (भा० शल्य० १।४८)। प्रत्याश्वस्तो लब्धसंज्ञः।  सञ्ज्  सञ्ज् (षञ्ज सङ्गे)। &amp;lsquo;अथ प्रत्यासङ्गः कमपि महिमानं वितरति।&amp;rsquo; प्रत्यासङ्ग एकस्थानसहासित्यादिसंसर्गविशेषः।  सद्  सद् (षद्लृ विशरणगत्यवसादनेषु)। &amp;lsquo;मुक्तिस्त्वां प्रत्यासीदति&amp;rsquo; (कि० ११।३६)। त्वां प्रत्यासीदति त्वामुपस्थिता तव संनिहिता भवति। &amp;lsquo;विद्यां श्रुत्वां ये गुरुं नाद्रियन्ते प्रत्यासन्ना मनसा कर्मणा वा&amp;rsquo; (भा० शां० १०८।२३)। प्रत्यासन्ना अवसन्ना विशीर्णा विनष्टाः। &amp;lsquo;यः पापं कुरुते राजा काममोहबलात्कृतः प्रत्यासन्नस्य तस्यर्षे किं स्यात्पापप्रणाशनम्&amp;rsquo; (भा० शां० १२३।१३)॥ प्रत्यासन्नस्य पश्चात्तप्तस्य।  सृ  सृ (सृ गतौ)। &amp;lsquo;सुप्यजातौ णिनिस्ताच्छील्ये&amp;rsquo; (पा० ३।२।७८) इत्यत्र उत्प्रतिभ्यामाङि सर्तेरुपसंख्यानम् इति वार्तिकं पठितम्। उदासारिण्यः प्रत्यासारिण्य इति चोदाहरणे स्थिते। प्रत्यासारो व्यूहपार्ष्णिरित्यमरः।  हृ  हृ (हृञ् हरणे)। &amp;lsquo;तातस्य यदतिक्रान्तं प्रत्याहरतु तद्भवान्&amp;rsquo; (रा० २।१०६।१४)। प्रत्याहरतु निवर्तयतु। अतिक्रान्तमतिक्रमणम्। नपुंसके भावे क्तः। &amp;lsquo;तत एकाक्षरं नादं भोरित्येव समीरयन्। प्रत्याहरज्जगत्सर्वमुच्चैः स्थावरजङ्गमम्&amp;rsquo; (भा० शां० ३३३।२५)॥ प्रत्याहरत् प्रत्यवाहरत् समहरत्। &amp;lsquo;प्रत्याहरन्ति क्रव्यादा गृध्रगोमायुवायसाः&amp;rsquo; (भा० सभा० ८०।३०)। प्रत्याहरन्ति नगरसमीपे प्रेतमांसास्थ्यादीन्यानयन्ति प्रतिकूलं भषन्ति क्रोशन्ति वेति नीलकण्ठः। द्वितीयस्मिन्नर्थे क्लिष्टं कल्पयति टीकाकारः। केवलमाहरणं विशब्दासहचरितं शब्दक्रियां नाह। ब्रूयाच्चेत्कामं प्रतिशब्दयुक्तं प्रतिकूलं भषणं ब्रुवीत। किं च। भषणेर्थेङ्गीकृते क्रव्यादा इति विशेषणमर्थवन्न स्यात्। &amp;lsquo;दिवसे दिवसे ह्यस्या गतिजल्पितचेष्टितम्। प्रत्याहरंश्च मे युक्ताः स्थिताः प्रियहिते सदा&amp;rsquo; (भा० उ० १८६।१४)॥ गत्यादिविषयां प्रवृत्तिं मामहारयन्नित्यर्थः। &amp;lsquo;ततो बाष्पाकुलां वाचं दमयन्ती शुचिस्मिता। प्रत्याहरन्ती शनकैर्नलं राजानमब्रवीत्&amp;rsquo; (भा० वन० ५६।१८)॥ प्रत्याहरन्ती संज्ञां लभमाना, मोहान्निर्गता सती। &amp;lsquo;दृषदं प्रक्षाल्य ब्रह्मचारी व्रतवती वा ब्रह्मबन्धुः कुमारी वाऽऽप्रत्याहरन्ती पिनष्टि&amp;rsquo; (गो० गृ० २।६।९)। प्रत्याहरणं पिष्टस्य पश्चादानयनं तदकुर्वती। उच्छ्रितशिलापुत्रकेणाहत्याहत्य पेषणमप्रत्याहरणमिति वा। सकृत् प्रयोगेणैव यथा पेषणं निर्वहति तथा कर्तव्यं तदेवाप्रत्याहरणं भवतीति वा। &amp;lsquo;किं शेषेऽद्य निराकृताः किमरयः प्रत्याहृता वा प्रिया&amp;rsquo; (हनुमन्नाटके १३।२८)। प्रत्याहृता प्रत्यानीता प्रत्यागमिता। &amp;lsquo;स्वविषयासंप्रयोगे चित्तस्य स्वरूपानुकार इवेन्द्रियाणां प्रत्याहारः&amp;rsquo; (यो० सू० २।२५)। &amp;lsquo;प्रत्याहारं तु वक्ष्यामि शर्वर्यादौ गतेऽहनि&amp;rsquo; (भा० शां० २३३।१)। प्रत्याहारः संहारः। प्रत्याहार उपादानमिति वैजयन्ती।  ह्वे  ह्वे (ह्वेञ् स्पर्धायां शब्दे च)। &amp;lsquo;छायाप्रत्याह्वयाभासा ह्यसन्तोऽप्यर्थकारिणः&amp;rsquo; (भा० पु० ११।२८।५)। प्रत्याह्वयः प्रतिध्वनिः।  </description>
    </item>
    
    <item>
      <title>१८८ प्रत्युद् (प्रति&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/188_pratyud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/188_pratyud/</guid>
      <description>इ  इ (इण् गतौ)। &amp;lsquo;कथं न प्रत्युदेत्यद्य स्मयमाना यथा पुरा&amp;rsquo; (भा० अनु० २।६३)। प्रत्युदेति प्रत्युद्गच्छति। &amp;lsquo;तं जानतीः प्रत्युदायन्नुषासः&amp;rsquo; (ऋ० ३।३१।४)। उक्तोऽर्थः। &amp;lsquo;स सूर्यं प्रति पुरो न उद्गाः&amp;rsquo; (ऋ० ७।६२।२)। अस्माकं समक्षमुदक्रमीरित्यर्थः। &amp;lsquo;यस्तं प्रतीपस्तरसा प्रत्युदीयात्&amp;rsquo; (भा० उ० २२।२९)। प्रत्युदीयात् प्रतिकूल उन्मुखो गच्छेत्। &amp;lsquo;अहं चैनं प्रत्युदियामाचार्य्यो वा धनञ्जयम्&amp;rsquo; (भा० उ० १६९।२४)। उक्तोऽर्थः।  ईक्ष्  ईक्ष् (ईक्ष दर्शने)। &amp;lsquo;मा स्मैनं प्रत्युदीक्षेथाः&amp;rsquo; (रा० २।९।२३)। उच्चक्षूभूय मैनमीक्षिष्ठाः, चक्षुषी उन्नमय्य एनं प्रति मा व्यापीपरः।  ऊह्  ऊह् (ऊह् वितर्के)। &amp;lsquo;दक्षिणतः पुरीषं प्रत्युदूहति&amp;rsquo; (श० ब्रा० १।२।५।१७)। प्रत्युदूहति समूहति समुच्चिनोति।  क्रम्  क्रम् (क्रमु पादविक्षेपे)। प्रत्युत्क्रान्तजीवितः=अर्धमृतः। प्रत्युत्क्रमः प्रयोगार्थ इत्यमरः। युद्धार्थः प्रकृष्टो योगः प्रयोगः।  गम्  गम् (गम्लृ गतौ)। &amp;lsquo;प्रत्युज्जगामातिथिमातिथेयः&amp;rsquo; (रघु० ५।२)। सच्चिकीर्षयाऽतिथिं प्रति स्वस्थानादुत्थाय गतवानित्यर्थः। &amp;lsquo;प्रत्युज्जगाम सहसा विनयेन समन्वितः&amp;rsquo; (रा० १।५०।७)। उक्तोऽर्थः। &amp;lsquo;प्रत्युज्जगाम तं भ्राता&amp;rsquo; (रा० २।९६।३३)। उदितपूर्व एवार्थः। &amp;lsquo;प्रत्युज्जगाम तेजस्वी गृहानेव महातपाः&amp;rsquo; (भा० वन० १८५।३६)। उत्थाय गृहान्प्रति चचालेत्येवार्थः। सत्क्रियायै स्वस्थानादुच्चल्य सत्कार्यं प्रति गमनं नार्थः। रूढेरनादरः। &amp;lsquo;स्निग्धेन भोजनेन माम्प्रत्युद्गच्छति&amp;rsquo; (स्वप्न० ४)। अत्र सत्क्रियाऽऽराद् द्योत्यत इति नापलाप्यम्। &amp;lsquo;तमापतन्तं सम्प्रेक्ष्य केशिनं हयदानवम्। प्रत्युज्जगाम गोविन्दः…&amp;rsquo; (हरि० २।२४।१९)॥ प्रतिग्रहीतुमभिययौ, विरोद्धुं प्रससार। &amp;lsquo;पौरैः प्रत्युद्गतो दूरात्&amp;rsquo; (रा० १।७७।८)। प्रत्युद्व्रज्य सत्कृत इत्यर्थः। &amp;lsquo;प्रत्युद्गतो मां भरतः ससैन्यः&amp;rsquo; (रघु० १३।६४)। कर्तरि क्तः। अर्थस्तु पूर्वेण समानः। &amp;lsquo;प्रत्युद्गताः केकयान्&amp;rsquo; (भा० भीष्म० ७९।५६)। &amp;lsquo;विरुरुत्सया केकयान्प्रति प्रस्थिताः। तमागतमभिप्रेक्ष्य प्रत्युद्गम्य…। प्रणिपत्याभिवाद्यैनं तस्थुः प्राञ्जलयस्तदा&amp;rsquo; (भा० आदि० १६९।२)॥ प्रत्युद्गम्य सच्चिकीर्षयाऽग्रतः प्रक्रम्य। &amp;lsquo;प्रत्युद्गम्य रथं रिपोः। विध्वंसयितुमिच्छामि&amp;rsquo; (रा० ६।९०।६)॥ प्रत्युद्गम्य विरोधभावनयाऽग्रतः प्रसृत्येत्यर्थः। &amp;lsquo;तत्र सम्बन्धिजामातृमुखान् प्रत्युद्गमादिना। प्रह्वस्तान् पूजयामास…&amp;rsquo; (कथा० ४४।१३०)॥ प्रत्युद्गमः सत्कारार्थमभिगमः। प्रत्युद्गमनीयं वस्त्रयोर्धौतयोर्युगम् इत्यमरः।  गै  गै (कै गै शब्दे)। &amp;lsquo;प्रत्युद्गीतस्तु खल्वेषां तथोद्गाता भवति&amp;rsquo; (लाट्या० श्रौ० ७।८।१९)। प्रत्युद्गीतो गानेन प्रत्युत्तरितः।  ग्रह्  ग्रह् (ग्रह उपादाने)। &amp;lsquo;प्रत्यवेतस्वराणां तु प्रत्युद्गृह्णीयात्&amp;rsquo; (लाट्या० श्रौ० ७।८।१)। प्रत्याचक्षीत, पराकुर्यात्। &amp;lsquo;बलवद् गेयं वज्रमेषं प्रत्युद्गृह्णाति&amp;rsquo; (पञ्च० ब्रा० ७।७।१०)। ऊर्ध्वं स्तभ्नातीत्यर्थः।  चरण्  चरण् (चरण गतौ कण्डवादिः)। &amp;lsquo;प्रति ते जिह्वा घृतमुच्चरण्यत्&amp;rsquo; (वा० सं० ८।२४)। उच्चरण्यत् उच्चरतु। जिह्वा ज्वाला। महीधरस्तु उत्पूर्वाच्चरतेर्लोडर्थे ण्यत्प्रत्यय औणादिक इत्यभिमन्यते। तद्विचारासहम्।  जीव्  जीव् (जीव प्राणधारणे)। &amp;lsquo;ददौ तस्यै तदैवार्धं निजायुषः। प्रत्युज्जिजीव सा तेन&amp;rsquo; (कथा० १४।८१)॥ प्रतिलब्धजीविता बभूवेत्यर्थः।  तॄ  तॄ (तॄ प्लवनतरणयोः)। &amp;lsquo;मन्दाकिनीतीरं प्रत्युत्तीर्य&amp;rsquo; (रा० २।१०३।२८)। प्रत्युत्तीर्य=उपगम्य।  पद्  पद् (पद गतौ)। &amp;lsquo;तत्र मे प्रत्युत्पन्ना मतिः&amp;rsquo; (तन्त्रा०)। प्रत्युत्पन्ना तत्कालमुत्पन्ना, सद्यः संजाता। &amp;lsquo;इदं तत् प्रत्युत्पन्नमति स्त्रैणमिति यदुच्यते&amp;rsquo; (शा० ५)। तात्कालिकी तु प्रतिभा प्रत्युत्पन्नमतिः स्मृता। &amp;lsquo;यस्य बुद्धिः परिभवेत् तमतीतेन योजयेत्। अनागतेन दुर्बुद्धिं प्रत्युत्पन्नेन पण्डितम्&amp;rsquo; (भा० आदि० १४०।७४)॥ प्रत्युत्पन्नेन वर्तमानेन धनादिना। योजयेदित्यस्य स्थाने सान्त्वयेदिति पाठान्तरम्। &amp;lsquo;अतीतानागतं हित्वा प्रत्युत्पन्नेन वर्तय&amp;rsquo; (भा० शां० २२७।६६)। &amp;lsquo;अवाप्यान्कामयन्नर्थान्नानवाप्यान् कदाचन। प्रत्युत्पन्नाननुभवन् मा शुचस्त्वमनागतान्&amp;rsquo; (भा० शां० १०४।२८)। प्रत्युत्पन्नांस्तत्कालमुपस्थितान्।  यम्  यम् (यम उपरमे)। &amp;lsquo;तमेकादशिन्या पुरस्तात्प्रत्युद्यच्छति&amp;rsquo; (पञ्च० ब्रा० २०।२।४)। समानोन्मानं करोतीत्यर्थः। &amp;lsquo;क्षत्रायैव तद् विशं प्रत्युद्यामिनीं कुर्युः&amp;rsquo; (ऐ० ब्रा० ६।२१)। प्रतिकूलोद्योगयुक्ताम्, विरोधायोत्तिष्ठमानाम्, अभ्युत्थिताम् इत्यर्थः। &amp;lsquo;नैनं शत्रुः प्रत्युद्यामी भवति&amp;rsquo; (जै० ब्रा० १।९५)। उदीरितचर एवार्थः। &amp;lsquo;यद् द्वे इव ब्रूयाद्यजमानाय द्विषन्तं भ्रातृव्यं प्रत्युद्यामिनं कुर्यात्&amp;rsquo; (श० ब्रा० १।५।२।२)। &amp;lsquo;ते यजमानलोके द्विषन्तं भ्रातृव्यं प्रत्युद्यामिनं कुर्वन्ति&amp;rsquo; (श० ब्रा० ८।४।४।८)। प्रतिद्वन्द्विनं कुर्वन्तीत्यर्थः। &amp;lsquo;सतोबृहतीषु स्तुवन्ति पूर्वयोरह्नोः प्रत्युद्यमाय&amp;rsquo; (पञ्च० ब्रा० १२।४।२२)। प्रत्युद्यमाय प्रतिरूपत्वेनोच्छ्रयणाय।  या  या (या प्रापणे, प्रापणमिह गतिः)। &amp;lsquo;अर्जुनं वासुदेवं च को वा प्रत्युद्ययौ रथी&amp;rsquo; (भा० शल्य० २।६४)। प्रत्युद्ययौ प्रातिभट्येनाभिमुखं ययौ, विरुरुत्सयाऽभिमुखं जगाम। &amp;lsquo;ये चापि त्वां महाबाहो प्रत्युद्यान्ति नराधिपाः। तैर्विग्रहो यथा न स्यात्…&amp;rsquo; (भा० आश्व० ७२।२३)॥ &amp;lsquo;प्रत्युद्ययुरमृष्यन्तो राजानः पाण्डवर्षभम्&amp;rsquo; (भा० आश्व० ७७।२)। &amp;lsquo;न कश्चिदेनं समरे प्रत्युद्याति महारथः&amp;rsquo; (भा० भीष्म० ११६।७९)। उक्तोऽर्थः। &amp;lsquo;प्रत्युद्ययौ हरिं रौद्रः स्वबाहुबलमास्थितः&amp;rsquo; (मात्स्य० १५२।१७)। प्रत्युद्ययौ अभ्यद्रवत् उपाद्रवत्। &amp;lsquo;प्रोष्यागच्छतामाहिताग्नीनामग्नयः प्रत्युद्यान्ति&amp;rsquo; (रघु० १।४९ टीकायां मल्लिनाथेनोद्धृतं वचनम्)। सच्चिकीर्षयाऽभिमुखं प्रसरन्तीत्यर्थः। &amp;lsquo;खाण्डवे येन भगवान् प्रत्युद्यातः सुरेश्वरः&amp;rsquo; (भा० द्रोण० १८५।१५)। प्रत्युद्यातः प्रतिगृहीतः, प्रतिरुद्धः। &amp;lsquo;तस्माद्रणे द्वैरथे मां प्रत्युद्यातारमच्युत। वृतवान् परमं कृष्ण प्रतीपं सव्यसाचिनः&amp;rsquo; (भा० उ० १४१।१६)॥ प्रत्युद्यातारं विरोधायोद्योक्तारम्।  श्रि  श्रि (श्रिञ् सेवायाम्)। &amp;lsquo;त (देवाः) एतद्दक्षिणतः प्रत्युदश्रयन्&amp;rsquo; (श० ब्रा० १।४।४।८)। उच्छ्रिता उन्नता उन्नतकायाः स्थिता इत्यर्थः।  स्था  स्था (ष्ठा गतिनिवृत्तौ)। &amp;lsquo;न्याय्ये प्रत्युत्थाने प्रत्युत्थितं कश्चित् कञ्चित् पृच्छति&amp;rsquo; (लुङ् ३।२।११० सूत्रे वसेर्लुङ् रात्रिशेष इति वार्त्तिके भाष्ये)। प्रत्युत्थितः प्रबुद्धः। शय्यात उत्थितः। &amp;lsquo;यस्ततः पुत्रो जायते स लोकः प्रत्युत्थायी&amp;rsquo; (श० ब्रा० ११।६।२।१०)। प्रत्युत्थायी पुनरुदित्वरः, पुनरभ्युदयशीलः। &amp;lsquo;मङ्गलाद्यप्रयोगं च प्रत्युत्थानं च सर्वतः&amp;rsquo; (भा० सभा० ५।१०८)। सर्वतः प्रत्युत्थानं सर्वेण विरोधः।  हा  हा (ओहाङ् गतौ)। &amp;lsquo;असृग्रमिन्द्र ते गिरः प्रति त्वामुदहासत&amp;rsquo; (ऋ० १।९।४)। प्रत्युदहासत उद्गत्य प्रापन्।  </description>
    </item>
    
    <item>
      <title>१८९ प्रत्युदाङ् (प्रति&#43;उद्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/189_pratyudA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/189_pratyudA~N/</guid>
      <description>हृ  हृ (हृञ् हरणे)। &amp;lsquo;सर्वत्र कुशलं राजा वसिष्ठं प्रत्युदाहरत्&amp;rsquo; (रा० १।५२।१०)। प्रत्युदाहरत् प्रत्यवोचत्। &amp;lsquo;वलीपलित एजत्क इत्यहं प्रत्युदाहृतः&amp;rsquo; (भा० पु० ९।६।४१)। प्रत्युदाहृतः प्रत्याख्यातो निराकृतः। अन्यत्र दुर्लभोऽर्थः।  </description>
    </item>
    
    <item>
      <title>१९० प्रत्युप (प्रति&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/190_pratyupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/190_pratyupa/</guid>
      <description>कृ  कृ (डुकृञ् करणे)। &amp;lsquo;न हि सन्त आत्मानं प्रत्युपकृतमिच्छन्ति, आपद्गत एव प्रत्युपकारमपेक्षते यतः&amp;rsquo; (इति वयम्)।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;कर्म व्याधिं प्रति प्रत्युपदेक्ष्यामः&amp;rsquo; (सुश्रुत० १।१४।१७)। विशेषैः सहोपदेक्ष्याम इत्यर्थः। &amp;lsquo;यद्यत्प्रयोगविषये भाविकमुपदिश्यते मया तस्यै। तत्तद्विशेषकरणात् प्रत्युपदिशतीव मे बाला&amp;rsquo; (माल० १।५)। प्रत्युपदिशति कृतस्योपदेशस्य कृते स्वयमुपदेशं वितरति। &amp;lsquo;सा राजहंसैः… व्यनीयत प्रत्युपदेशलुब्धैरादित्सुभिर्नूपुरशिञ्जितानि&amp;rsquo; (कु० १।३४)। उक्तोऽर्थः।  धा  धा (डुधाञ् धारणपोषणयोः)। &amp;lsquo;तान्नेष्टकया पुरस्तात् प्रत्युपदध्यात्&amp;rsquo; (श० ब्रा० ७।४।२।३६)। प्रत्युपदध्यात्=अपिदध्यात्।  या  या (या प्रापणे, प्रापणमिह गतिः)। &amp;lsquo;प्रत्युपायां पुनर्गृहम्&amp;rsquo; (भा० आदि० २३१।८)। प्रत्युपायां न्यवर्ते।  वद्  वद् (वद व्यक्तायां वाचि)। &amp;lsquo;तेनो श्रीः प्रत्युपोदिता&amp;rsquo; (पञ्च० ब्रा० १०।७।२)। प्रत्युपोदिता=अपोदिता=वाचा निन्दिता, तिरस्कृता।  विश्  विश् (विश प्रवेशने)। &amp;lsquo;आर्यं प्रत्युपवेक्ष्यामि यावन्मे न प्रसीदति&amp;rsquo; (रा० २।१११।१३)। प्रत्युपवेक्ष्यामि अभिमुख एकपार्श्वेनोपविष्टो रोत्स्यामीत्यर्थः। तदिदमनुनेतुमनुकूलयितुं भवति मनोरथसिद्धये। स चार्थ इह यावन्मे न प्रसीदतीत्यनेनोक्तः। &amp;lsquo;किं मा भरत कुर्वाणं तात प्रत्युपवेक्ष्यसे&amp;rsquo; (रा० २।१११।१६)। &amp;lsquo;न तु मूर्धाभिषिक्तानां विधिः प्रत्युपवेशने&amp;rsquo; (रा० २।१११।१७)॥ उक्तोऽर्थः। &amp;lsquo;मत्त उन्मत्तो बद्धोऽणिकः प्रत्युपविष्टो यश्च प्रत्युवेशयते तावन्तं कालम्&amp;rsquo; (आप० ध० १।१९।१)। प्रत्युपविष्ट ऋणादिना कारणेनाधमर्णादिकं निरुध्य तत्पार्श्व उपविष्टः।  श्लिष्  श्लिष् (शिलष आलिङ्गने)। &amp;lsquo;मासे ह्यतीते योऽनन्तरो दिवसः स मासं प्रत्युपश्लिष्टो भवति&amp;rsquo; (पा० २।१।४३ सूत्रे न्यासे)। मासं प्रत्युपश्लिष्टः=मासेन संसक्तः।  स्था  स्था (ष्ठा गतिनिवृत्तौ)। &amp;lsquo;प्रत्युपस्थितकालस्य कार्यस्यानन्तरो भव&amp;rsquo; (भा० वि० २१।१९)। प्रत्युपस्थित उपस्थितः। &amp;lsquo;बुद्धिर्व्यावर्तते चास्य विनाशे प्रत्युपस्थिते&amp;rsquo; (भा० आश्व० १७।७)। उक्तोऽर्थः। &amp;lsquo;प्रत्युपस्थिते च का गतिः&amp;rsquo; (शा० )। प्रतीपेऽर्थ उपस्थिते। &amp;lsquo;श्रेयसा योजयन्त्याशु श्रेयसि प्रत्युपस्थिते&amp;rsquo; (भा० शां० २८७।५७)। प्रतीपत्वेनोपस्थिते हीयमान इत्यर्थः।  स्पृश्  स्पृश् (स्पृश संस्पर्शने)। &amp;lsquo;अन्ततः प्रत्युपस्पृश्य शुचिर्भवति&amp;rsquo; (द्रा० गृ० १।१।१२, गो० गृ० १।२।२८)। प्रत्युपस्पृश्य पुनरुपस्पृश्याऽऽचम्य।  </description>
    </item>
    
    <item>
      <title>१९१ प्रत्युपाङ् (प्रति&#43;उप&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/191_pratyupA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/191_pratyupA~N/</guid>
      <description>धा  धा (डुधाञ् धारणपोषणयोः)। &amp;lsquo;प्रलयपयसि धातुः सुप्तशक्तेर्मुखेभ्यः श्रुतिगणमपनीतं प्रत्युपाधत्त&amp;rsquo; (भा० पु० ८।२४।६१)। प्रत्युपाधत्त प्रत्यलभत।  </description>
    </item>
    
    <item>
      <title>१९२ प्रतिनि (प्रति&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/192_pratini/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/192_pratini/</guid>
      <description>अस्  अस् (असु क्षेपे)। &amp;lsquo;तथैवायुधजालानि भ्रातृभ्यां कवचानि च। रथोपस्थे प्रतिन्यस्य&amp;rsquo; (रा० २।४०।१६)। प्रतिन्यस्य प्रत्येकं न्यस्य। प्रविन्यस्येति पाठान्तरम्।  क्षिप्  क्षिप् (क्षिप प्रेरणे)। &amp;lsquo;प्रतिनिक्षिप्य तं वीरं कृत्या समभिपूज्य च&amp;rsquo; (वन० १५१८४)। आनीतं पुनस्तत्र स्थापयित्वेत्यर्थः।  गद्  गद् (गद व्यक्तायां वाचि)। &amp;lsquo;प्रतिनिगद्य होमः&amp;rsquo; (का० श्रौ० ६।१०।२६)। देवतापरं चतुर्थ्यन्तमुच्चार्येत्यर्थः।  ग्रह्  ग्रह् (ग्रह उपादाने)। आदित्यपात्रेण द्रोणकलशात् प्रतिनिगृह्णीते&amp;rsquo; (श० ब्रा० ४।३।५।६)। प्रतिनिगृह्णीते=उद्धरति।  धा  धा (डुधाञ् धारणपोषणयोः)। &amp;lsquo;इत्यपात्तं प्रतिनिदधाति&amp;rsquo; (आप० श्रौ० १०।४।१३।२२)। प्रतिनिदधाति पुनर् निदधाति। &amp;lsquo;सप्तधा वितृण्णां वल्मीकवपां प्रतिनिदधाति&amp;rsquo; (तै० सं० ५।१।८।३९)। वल्मीकमृदं शिरःस्थाने प्रतिनिधिं करोतीत्यर्थः। &amp;lsquo;द्रव्येऽविद्यमाने यत्सामान्यतमं मन्येत तत् प्रतिनिदध्यात्&amp;rsquo; (शां० श्रौ० ३।२०।९)। तत्स्थानापन्नं कृत्वा तेन व्यवहरेदित्यर्थः। सोमस्तृणविशेषः। &amp;lsquo;तदसंनिधौ पूतीकतृणानि प्रतिनिधीयन्ते&amp;rsquo; (स्थानिवत्सूत्रे प्रदीपे)। देवता नाम यदर्थं किं चिच्चोद्यते। &amp;lsquo;अन्या तस्याः स्थाने प्रतिनिधीयमाना न देवता स्यात्&amp;rsquo; (मी० ६।३।१९ सूत्रे शा० भा०)। निगदव्याख्यातम्। &amp;lsquo;विहितस्य छागादेरभावे तत्सदृशद्रव्यान्तरे मेषे प्रतिनिहिते&amp;rsquo; (का० श्रौ० १।४।८ टीकायाम्)। प्रतिनिहिते=(छागादेः) स्थाने स्थापिते तद्वदाचरिते। &amp;lsquo;सा सवर्णामन्यां प्रतिनिधायाश्वं रूपं कृत्वा प्रदुद्राव&amp;rsquo; (नि० १२।१०।२)। प्रतिनिधाय स्वस्य स्थाने स्थापयित्वा। &amp;lsquo;तं गुणाश्रयविशेषं प्रतिनिधाय प्रति प्रतिगुणाश्रयविशेषपरिणामात् प्रवर्तते व्यक्तम्&amp;rsquo; (साङ्ख्यका० १६ गौड० भा०)। &amp;lsquo;उद्घाटनीयान्येतानि कुण्डानीति च सौबलीम्। इत्युक्त्वा भगवान्व्यासस्तथा प्रतिनिधाय च। जगाम तपसे&amp;rsquo; (भा० आदि० ११५।२३-२४)॥  यम्  यम् (यम उपरमे)। &amp;lsquo;प्रतिनियतविषयाः शब्दाः। समाने रक्ते वर्णे गौर्लोहित इति भवत्यश्वः शोण इति&amp;rsquo; (भाष्ये)। प्रत्येकं नियतो विषयो येषां ते।  विश्  विश् (विश प्रवेशने)। &amp;lsquo;न तु प्रतिनिविष्टमूर्खजनचित्तमाराधयेत्&amp;rsquo; (भर्तृ० २।५)। प्रतिनिविष्टः प्रत्यभिनिविष्टः, साभिनिवेशः, आग्रहग्रहिलः। &amp;lsquo;प्रतिनिविष्टे च किं श्रेयो मन्यते भवान्&amp;rsquo; (भा० शां० १०४।५४)। प्रतिनिविष्टे दैवे प्रतिकूले। &amp;lsquo;भर्तुः प्रतिनिवेशेन या भार्या स्कन्दयेदृतुम्&amp;rsquo; (बौ० ध० ४।१।२२)। प्रतिनिवेशः प्रतिकूलता, अनिच्छा वेति गोविन्दस्वामी।  वृत्  वृत् (वृतु वर्तने)। &amp;lsquo;अत्येति रजनी या तु सा न प्रतिनिवर्तते।&amp;rsquo; न प्रत्यागच्छतीत्यर्थः। &amp;lsquo;सूर्योपस्थानात् प्रतिनिवृत्तः&amp;rsquo; (विक्रम० ५)।  </description>
    </item>
    
    <item>
      <title>१९३ प्रति&#43;निस् (प्रति&#43;निर्)</title>
      <link>https://vishvAsa.github.io/sanskrit/koshaH/upasargArtha-chandrikA/193_prati_nis_prati_nir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/193_prati_nis_prati_nir/</guid>
      <description>दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;तदिति कृच्छ्रं प्रतिनिर्दिशति&amp;rsquo; (बौ० ध० २।१।२।२२ इत्यत्र गोविन्दस्वामिकृते विवरणे)। प्रतिनिर्दिशति प्रत्यवमृशति। &amp;lsquo;तदिति प्रकृतं युक्तवद्भावलक्षणं प्रतिनिर्दिश्यते&amp;rsquo; (पा० १।२।५३ इत्यत्र वृत्तौ)। उक्तोऽर्थः। &amp;lsquo;उद्दिश्यमानप्रतिनिर्दिश्यमानयोरेकत्वमापादयन्ति सर्वनामानि पर्यायेण तल्लिङ्गमुपाददते&amp;rsquo; (पस्पशायां भाष्ये कैयटः)। प्रतिनिर्दिश्यमानं विधीयमानम्।  या  या (या प्रापणे, प्रापणमिह गतिः)। &amp;lsquo;न जीवन्प्रतिनिर्याति महतोऽस्माद्रथव्रजात्&amp;rsquo; (भा० भीष्म० १११।१६)। प्रतिनिर्याति निवर्तमानो निर्याति।  </description>
    </item>
    
    <item>
      <title>१९४ प्रतिपरा (प्रति&#43;परा)</title>
      <link>https://vishvAsa.github.io/sanskrit/koshaH/upasargArtha-chandrikA/194_pratiparA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/194_pratiparA/</guid>
      <description>इ  इ (इण् गतौ)। &amp;lsquo;ते वै पत्नीः संयाजयिष्यन्तः प्रतिपरायन्ति&amp;rsquo; (श० ब्रा० १।९।२।१)। प्रतिपरायन्ति (गार्हपत्यं) प्रतिनिवर्तन्ते। &amp;lsquo;अथ प्रतिप्रस्थाता प्रतिपरैति&amp;rsquo; (श० ब्रा० २।५।२)। उक्तोऽर्थः।  हृ  हृ (हृञ् हरणे)। &amp;lsquo;अथ पत्न्यै पदं प्रतिपराहरन्ति&amp;rsquo; (श० ब्रा० ३।३।१।१०)। पदं पदरज उपहरन्तीत्याह।  </description>
    </item>
    
    <item>
      <title>१९५ प्रतिपरि (प्रति&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/195_pratipari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/195_pratipari/</guid>
      <description>इ  इ (इण् गतौ)। &amp;lsquo;उल्मुकं त्रिः पुनः प्रतिपर्येति&amp;rsquo; (भा० श्रौ० ७।१७।७, का० श्रौ० ५।८।३०)। अप्रदक्षिणं सव्यं परिक्रामतीत्यर्थः। &amp;lsquo;उदकुम्भेनाग्निं त्रिः परिषिच्य त्रिः प्रतिपर्येति&amp;rsquo; (वाराह श्रौ० २।२।३।११)। उक्तोऽर्थः।  व्ये  व्ये (व्येञ् संवरणे)। &amp;lsquo;ऊर्गसि इति नाभिं प्रतिपरिव्ययति&amp;rsquo; (आप० श्रौ० १०।३।९।१४)। प्रतिपरिव्ययति सन्नह्यति।  </description>
    </item>
    
    <item>
      <title>१९६ प्रतिप्र (प्रति&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/196_pratipra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/196_pratipra/</guid>
      <description>ईक्ष्  ईक्ष् (ईक्ष दर्शने)। &amp;lsquo;शूद्रायां तु प्रेक्षणप्रतिप्रेक्षणयोरेवानध्यायः&amp;rsquo; (आप० ध० १।३।९।११)। प्रतिप्रेक्षणं मिथो विलोकनम्।  दा  दा (डुदाञ् दाने)। &amp;lsquo;राज्यं प्रतिप्रदास्यामि&amp;rsquo; (भा० उ० ) प्रतिनिर्यातयिष्यामि, प्रत्यर्पयिष्यामि। &amp;lsquo;इयं हैवैनं वधाय प्रतिप्रददावनया हैवैनं प्रतिप्रत्तं जघ्नुः&amp;rsquo; (श० ब्रा० २।५।४।७)। उक्तोऽर्थः।  दा  दा (दाण् दाने)। &amp;lsquo;तस्मादपि वध्यं प्रपन्नं न प्रतिप्रयच्छन्ति&amp;rsquo; (तै० सं० ६।५।८।२९-३०)। न प्रतिप्रयच्छन्ति न प्रत्यर्पयन्ति।  मुच्  मुच् (मुच्लृ मोक्षणे)। &amp;lsquo;तदेषैव व्रतचर्या यत्पूर्वेद्युर्दुग्धं दधिहविरातञ्चनं तत्कुर्वन्ति प्रतिप्रमुञ्चन्ति वत्सांस्तान्पुनरपाकुर्वन्ति&amp;rsquo; (श० ब्रा० ११।१।४।१)। वत्सान्बन्धनान्मुक्त्वा धेनुभिर्मातृभिर्योजयन्ति प्रस्नवायेत्यर्थः।  या  या (या प्रापणे, प्रापणमिह गतिः)। &amp;lsquo;एवमुक्तो मतङ्गस्तु प्रतिप्रायाद् गृहं प्रति&amp;rsquo; (भा० अनु० २७।१८)। प्रतिप्रायात् प्रतिन्यवर्तत प्रतिप्रातिष्ठत।  युज्  युज् (युजिर् योगे)। &amp;lsquo;बृहद्रथन्तरे वै श्यैतनौधसे यद्रथन्तराय नौधसं प्रतिप्रयुञ्जन्ति बृहदेवास्मै तत् प्रतिप्रयुञ्जन्ति&amp;rsquo; (पञ्च० ब्रा० ७।१०।८)। प्रतिप्रयुञ्जन्ति प्रतिनिधित्वेन योजयन्तीत्यर्थः।  वच्  वच् (वच परिभाषणे)। &amp;lsquo;यो वै ब्रह्मणे देवेभ्यः प्रजापतयेऽप्रतिप्रोच्याश्वं मेध्यं बध्नाति&amp;rsquo; (तै० ब्रा० ३।८।३।१)। अप्रतिप्रोच्य=अनुक्त्वा तदनुज्ञामलब्ध्वा।  सू  सू (षूङ् प्राणिगर्भविमोचने, षूङ् प्राणिप्रसवे)। &amp;lsquo;पुरुषार्थशून्यानां गुणानां प्रतिप्रसवः&amp;rsquo; (यो० सू० ४।३४)। प्रतिप्रसवः स्वकारणे प्रधाने लय इति तत्त्ववैशारदी।  सू  सू (षु प्रसवैश्वर्ययोः, प्रसवोऽभ्यनुज्ञानम्, षू प्रेरणे)। प्रतिप्रसवः प्रतिषिद्धस्य पुनरभ्यनुज्ञानम्।  स्था  स्था (ष्ठा गतिनिवृत्तौ)। &amp;lsquo;अध्वर्यु र्वै श्रेयान् पापीयान् प्रतिप्रस्थाता&amp;rsquo; (पा० ५।३।५५ सूत्रे भाष्ये)।  हि  हि (हि गतौ वृद्धौ च)। &amp;lsquo;प्रत्यक् प्रतिप्रहिण्मो यथा कृत्याकृतं हनत्&amp;rsquo; (अथर्व० १०।१।५)। अत्र प्रतिशब्दस्य प्रत्यक्छब्देन गतार्थता नातितिरोहिता। अन्यत्रापि च्छन्दस्येवंविधा शैली दृश्यते।  हृ  हृ (हृञ् हरणे)। &amp;lsquo;तस्मिन्प्रतिप्रहरति क्षिप्रं प्राहरतां ततः&amp;rsquo; (राज० ८।२३२६)। प्रतिप्रहरति प्रहारं प्रतिकुर्वाणे।  </description>
    </item>
    
    <item>
      <title>१९७ प्रतिवि (प्रति&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/197_prativi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/197_prativi/</guid>
      <description>ईक्ष्  ईक्ष् (ईक्ष दर्शने)। &amp;lsquo;न शेकुः सर्वभूतानि पाण्डवं प्रतिवीक्षितुम्&amp;rsquo; (भा० द्रोण० १४६।४१)। प्रतिवीक्षितुमभिमुखं प्रेक्षितुम्। पाण्डवे दृशं पातयितुम्। &amp;lsquo;तस्य दुष्प्रतिवीक्ष्यं तद्भ्रुकुटिसंहितं तदा&amp;rsquo; (रा० २।२३।३)। दुष्प्रतिवीक्ष्यं संमुखतया द्रष्टुमशक्यम्।  ऊह्  ऊह् (ऊह वितर्के)। &amp;lsquo;सम्भूयैनं प्रतिव्यूहेदधिकं सर्वसम्पदा&amp;rsquo; (का० नी० सा० ११।१९)। प्रतिव्यूहेत् विरुन्ध्यात्। &amp;lsquo;प्रतिबलयेदित्युपाध्यायनिरपेक्षा। वीर्यविषयं द्वन्द्वं प्रतिव्यूहते&amp;rsquo; (प्रतिमा० ६।३)। प्रतिव्यूहते रुणद्धि, वारयति। &amp;lsquo;प्रतिव्यूढशोकदुःखावेगः&amp;rsquo; (अवदा० जा० व्याघ्रो० १)। प्रतिव्यूढो विनीतो विहतः सान्तरायः। मेघनादप्रतिव्यूहैर्नादितास्तु समन्ततः। प्रतिव्यूहैः प्रतिश्रुद्भिः, प्रतिशब्दैः, प्रतिध्वनिभिः।  चक्ष्  चक्ष् (चक्षिङ् व्यक्तायां वाचि, वेदे दर्शनेऽपि)। &amp;lsquo;शिरः शिरः प्रति सूरी विचष्टे&amp;rsquo; (तै० सं० ४।२।५।४)। प्रतिविचष्टे प्रतिकूलं वीक्षते।  ज्ञा  ज्ञा (ज्ञा अवबोधने)। &amp;lsquo;सन्तः प्रतिविजानन्तो लब्धसंभावनाः स्वयम्&amp;rsquo; (भा० सभा० ७३।९)। कृतस्य प्रतीकारं जानन्त इत्यर्थः।  धा  धा (डुधाञ् धारणपोषणयोः)। &amp;lsquo;देवदत्तस्य समाशं शरावैरोदनेन च यज्ञदत्तः प्रतिविधत्ते&amp;rsquo; (येन विधिस्तदन्तस्य १।१।७२ सू० भा०)। प्रतिविधत्ते सज्जीकरोति, प्रकल्पयति, उपकल्पयति। &amp;lsquo;चतुर्विधबला चमूः। राघवस्यानुयात्रार्थं क्षिप्रं प्रतिविधीयताम्&amp;rsquo; (रा० २।३६।२)। उक्तोऽर्थः। &amp;lsquo;योप्येकान्ते तूष्णीमासीनो भक्तबीजबलोवर्दैः प्रतिविधत्ते स उच्यते पञ्चभिर्हलैः कृषतीति&amp;rsquo; (हेतुमति चेति सूत्रे पदमञ्जर्याम्)। प्रतिविधत्ते संविधत्ते संभारान् संबिभर्ति। &amp;lsquo;क्षिप्रमस्मिन्नरव्याघ्र चारः प्रतिविधीयताम्&amp;rsquo; (रा० ५।९०।१४)। प्रेष्यतां नियुज्यतामित्यर्थः। &amp;lsquo;दोषं तु मे कञ्चित् कथय येन स प्रतिविधीयेत&amp;rsquo; (उत्तर० १)। प्रतिविधीयेत प्रतिक्रियेत। &amp;lsquo;क्षिप्रमेव कस्मान्न प्रतिविहितमार्येण&amp;rsquo; (मुद्रा०)। प्रतिविहितं प्रतिकृतम्। &amp;lsquo;धर्मः प्रतिविधातव्यो बुद्ध्या राज्ञा ततस्ततः&amp;rsquo; (भा० शां० १४२।६)। प्रतिविधातव्यश्चिकित्सनीयः। &amp;lsquo;तस्माद्यान्येतव्याः परिभाषायाः प्रयोजनानि तदर्थमेषा परिभाषा कर्तव्या, प्रतिविधेयं दोषेषु&amp;rsquo; (१।१।६ सूत्रे न वा सन्निपातेति वार्तिके भाष्ये)। दोषा अपनेया इत्यर्थः। &amp;lsquo;तस्माद्यस्मिन् पक्षेऽल्पीयांसो दोषास्तमास्थाय प्रतिविधेयं दोषेषु&amp;rsquo; (पा० १।३।११ सू० भाष्ये)। उक्तोऽर्थः। &amp;lsquo;सर्वे यथा मां रक्षन्ति तथा प्रतिविधातव्यम्&amp;rsquo; (रा० ५।६४।१६)। तथा प्रतिविधातव्यम्=तथोपाया आस्थातव्याः। निर्णयसागरमुद्रिते रामायणेऽत्र स्थले नायं श्लोक उपलभ्यते, श्लेगलप्रतिसंस्कृते तु स्थितः। &amp;lsquo;पुत्रदारमप्रतिविधाय प्रव्रजतः पूर्वसाहसदण्डः&amp;rsquo; (कौ० अ० २।१।२९)। अप्रतिविधाय संविधामप्रकल्प्य, योगक्षेममकल्पयित्वा। &amp;lsquo;तस्य प्रतिविधानं च विहितं पूर्वमेव हि&amp;rsquo; (भा० आदि० २५।१६)। प्रतिविधानं प्रतीकारः। &amp;lsquo;यत्र प्रतिविधानार्थः पचिस्तत्रात्मनेपदम्&amp;rsquo; (वा० प० उपग्रह० ३।२०)। प्रतिविधानं संविधानं संभारसंघटनम्। &amp;lsquo;न तत्प्रतिविधिं यत्र विदुरिन्द्रादयो नृप&amp;rsquo; (भा० पु० ८।१०।५३)। प्रतिविधिः प्रत्युपायः। &amp;lsquo;ब्रह्मस्वं हि विषं प्रोक्तं नास्य प्रतिविधिर्भुवि&amp;rsquo; (भा० पु० १०।६४।३३)। प्रतिविधिः प्रतीकारः, प्रायश्चित्तम्, निष्कृतिः।  श्वस्  श्वस् (श्वस प्राणने)। &amp;lsquo;प्रतिविश्वसन्तु छन्दांसि&amp;rsquo; (लौ० गृ० ९।१०)।  </description>
    </item>
    
    <item>
      <title>१९८ प्रतिव्याङ् (प्रति&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/198_prativyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/198_prativyA~N/</guid>
      <description>दा  दा (डुदाञ् दाने)। &amp;lsquo;यदिहाश्नाति यत्पिबति यस्मै कस्मैचन प्रतिव्याददाति&amp;rsquo; (जै० ब्रा० १।२७)।  </description>
    </item>
    
    <item>
      <title>१९९ प्रतिसम् (प्रति&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/199_pratisam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/199_pratisam/</guid>
      <description>अस्  अस् (असु क्षेपे)। &amp;lsquo;तदस्त्रं द्रोणपुत्रस्य तस्मिन्प्रतिसमस्यति। अवर्धत महाराज यथाग्निरनिलोद्धतः&amp;rsquo; (भा० )॥ यथास्थानं पुनर्निधानं प्रतिसमसनम्।  आस्  आस् (आस उपवेशने)। &amp;lsquo;एकैकशश्चौघबलानिमान्। कोऽन्यः प्रतिसमासेत कालान्तकयमादृते&amp;rsquo; (भा० वन० ३१३।२७)॥ प्रतिसमासेत=प्रतिसमासीत, संमुखे तिष्ठेत्। &amp;lsquo;द्रोणकर्णप्रभृतयो येन प्रतिसमासिताः&amp;rsquo; (भा० आश्वं ६।१।२२)। संमुखीभूय पर्यवस्थिताः। &amp;lsquo;न च सर्वे रणे शक्ता रामं प्रतिसमासितुम्&amp;rsquo; (रा० ५।६०।२०)। प्रतिसमासितुं प्रतिमुखे स्थातुम्, प्रतिपक्षतया स्थातुम्, प्रातिभट्येनाभिमुखे स्थातुम्। &amp;lsquo;शक्ष्यन्ति हि महाबाहो पाण्डवाः सञ्जयैः सह। धार्तराष्ट्रं बलं घोरं क्रुद्धं प्रतिसमासितुम्&amp;rsquo; (भा० उ० ८२।११)॥ &amp;lsquo;न…भीष्मद्रोणादयो युद्धे शक्याः प्रतिसमासितुम्&amp;rsquo; (भा० वन० ४६।२६)॥ उक्तोऽर्थः।  क्रम्  क्रम् (क्रमु पादविक्षेपे)। &amp;lsquo;तावन्न संसृतिरसौ प्रतिसङ्क्रमेत&amp;rsquo; (भा० पु० ३।९।९)। प्रतिसंक्रमेत=प्रतिसङ्क्रामेत्=निवर्तेत=विरमेत्=प्रलीयेत। &amp;lsquo;भूतानां स्थितिरुत्पत्तिरहं वै प्रतिसङ्क्रमः&amp;rsquo; (भा० पू० ११।१६।३५)। प्रतिसङ्क्रमः प्रलयः। &amp;lsquo;चितिशक्तिरपरिणामिन्यप्रतिसङ्क्रमा&amp;rsquo; (यो० सू० १।२ भाष्ये)। प्रतिसङ्क्रमः संचारः। पञ्चशिखेनाप्युक्तम्&amp;ndash;अपरिणामिनी हि भोक्तृशक्तिरप्रतिसङ्क्रमा च परिणामिन्यर्थे प्रतिसङ्क्रान्तेव तद्वृत्तिमनुपतति। प्रतिसंक्रम उपरागः विकारहेतुभूतः संयोग इति यावत्।  ख्या  ख्या (ख्या प्रकथने)। &amp;lsquo;स्यादत्र मे यः प्रतिकूलवर्ती दर्पोद्भवादप्रतिसंख्यया वा&amp;rsquo; (अवदा० जा० २१, ११)। अप्रतिसंख्याऽज्ञानम्। &amp;lsquo;आज्येनैता देवताः प्रतिसङ्ख्याय यजेत&amp;rsquo; (आप० श्रौ० ९।४।१५।४३)। प्रतिसंख्यानं ध्यानम्।  ग्रह्  ग्रह् (ग्रह उपादाने)। &amp;lsquo;व्रतोपवासैर्विविधैः प्रतिसङ्गृह्यते हरिः&amp;rsquo; (मात्स्य पु० २४६।२०)। प्रतिसंगृह्यते वशे क्रियते। &amp;lsquo;इत्युक्त्वा राघवः क्रुद्धो भार्गवस्य वरायुधम्। शरं च प्रतिसंगृह्य हस्तात्…&amp;rsquo; (रा० १।७६।४)॥ प्रतिसंगृह्य बलवदादाय, आच्छिद्य। प्रतिजग्राहेति पाठान्तरम्। &amp;lsquo;तमब्रवीत् स्वागतमित्यनन्तरं राजा प्रहृष्टः प्रतिसंगृहाण च&amp;rsquo; (भा० वि० ७।९)। प्रतिसंगृहाण गृहाण प्रतीच्छ। &amp;lsquo;विषयान् प्रतिसंगृह्य संन्यासं कुर्वते यदि&amp;rsquo; (भा० शां० १७।१०)। प्रतिसंगृह्य परित्यज्य।  चर्  चर् (चर गतिभक्षणयोः)। &amp;lsquo;यो यः स्म समरे पार्थ प्रतिसंचरते नरः&amp;rsquo; (भा० द्रोण० १९।२०)। प्रतिसंचरते=प्रतिसंचरति=प्रतिगच्छति=प्रतिसमास्ते। &amp;lsquo;यदा तु प्रकृतौ याति लयं विश्वमिदं जगत्। तदोच्यते प्राकृतोऽयं विद्वद्भिः प्रतिसंचरः&amp;rsquo; (मार्क० पु० ४६।३)॥ निगदव्याख्यातम्। &amp;lsquo;ब्रह्मणा सह ते सर्वे सम्प्राप्ते प्रतिसंचरे। परस्यान्ते कृतात्मानः प्रविशन्ति परं पदम्&amp;rsquo; (कूर्म० पू० ख० १२।२६९)॥ प्रतिसंचरः प्रतिसङ्क्रमः प्रतिसर्गः प्रलयः। &amp;lsquo;ब्राह्मो नैमित्तिको नाम तस्यान्ते प्रतिसंचरः&amp;rsquo; (वि० पु० १।३।२२)। उक्तोऽर्थः। &amp;lsquo;शृङ्गवांस्तु महाराज देवानां प्रति-संचरः (भा० भीष्म० ६।५२)। प्रतिसंचरो व्यवहारस्थानमिति नीलकण्ठः।  ज्ञा  ज्ञा (ज्ञा अवबोधने) &amp;lsquo;प्रति हि स्वः संजानीते&amp;rsquo; (श० ब्रा० १।१।४।५)। स्वः स्वमात्मीयं स्वीकरोतीत्यर्थः।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;इति स एवं प्रतिसन्दिश्य वेदः प्रवासं जगाम&amp;rsquo; (भा० आदि० ३।८४)। प्रतिसन्दिश्य उपदिश्य, अनुशिष्य। &amp;lsquo;प्रतिसन्दिश्यतां तावद् भर्तुः शार्ङ्गस्य मैथिलि&amp;rsquo; (भट्टि० ८।१२३)।  धा  धा (डुधाञ् धारणपोषणयोः)। &amp;lsquo;वि वा एतद्यज्ञस्य पर्व स्रंसते… तया देवतया यज्ञं प्रतिसन्दधाति&amp;rsquo; (श० ब्रा० १२।६।१।२)। प्रतिसन्दधाति पुनर्योजयति। &amp;lsquo;वृषस्य नष्टांस्त्रीन् पादान्…प्रतिसन्दधे&amp;rsquo; (भा० पु० १।१७।४२)। उक्तोऽर्थः। &amp;lsquo;यद्यात्मानमेव प्रतिसन्धत्ते&amp;rsquo; (प्र० च० )। सङ्कोचयति प्रतिसंहरति। सौहृदं प्रतिसन्दध्याद् विशीर्णं स्त्री विचक्षणा। प्रतिसन्दध्यात् पुनः सन्दध्यात्। &amp;lsquo;धीमानधीतमपि न प्रतिसन्दधाति&amp;rsquo; (प्र० च० २।२९)। न प्रतिसन्दधाति न स्मरति। &amp;lsquo;प्रतिसन्धाय चास्त्राणि तेऽन्योन्यस्य विशांपते। युयुधुः पाण्डवाश्चैव कौरवाश्च महाबलाः&amp;rsquo; (भा० भीष्म० ७५।३७)॥ प्रतिसन्धाय=सन्धाय (धनुःषु)। प्रतिसंवार्येति पाठान्तरम्। &amp;lsquo;यन्मे व्यवसितं कान्त यच्च मे हृदि वर्तते…तत्सर्वं प्रतिसन्धातुमर्हसि&amp;rsquo; (हरि० )॥ प्रतिसन्धातुमवगन्तुम्। &amp;lsquo;अन्वयानुपपत्तिप्रतिसन्धानं च लक्षणाबीजम्&amp;rsquo; (प० ल० मञ्जूषा० लक्षणानिरूपणे)। प्रतिसन्धानं स्मरणमवबोधोऽनुभवः। &amp;lsquo;प्रतिसन्धानं हि यमहमद्राक्षं तमहं स्मरामीत्यादिरूपम्&amp;rsquo; (स्याद्वाद० ८ हेम०)। प्रक्षीणेषु रागद्वेषमोहेषु प्रवृत्ति र्न प्रतिसन्धानाय। &amp;lsquo;प्रतिसन्धिस्तु पूर्वजन्मनिवृत्तौ पुनर्जन्म&amp;rsquo; (४।१।६४ न्यायसू० भा०)। विवरणानपेक्षं वचः। &amp;lsquo;देहेन्द्रियबुद्धिवेदनासन्तानोच्छेदप्रतिसन्धानाभ्यां निरात्मकः प्रेत्यभावः&amp;rsquo; (१।१।२ न्यायसू० भा०)। प्रतिसन्धानं परस्परसम्बन्धः। &amp;lsquo;सोऽयं प्रयत्न एकमनेकार्थदर्शिनं दर्शनप्रतिसन्धातारमन्तरेण न स्यात्&amp;rsquo; (१।१।१० न्या० सू० भा०)। प्रतिसन्धातारं स्मर्तारम्। &amp;lsquo;अस्त्रमप्रतिसन्धेयं तदद्भुतमिवाभवत्&amp;rsquo; (भा० उ० ९६।३१)।  यत्  यत् (यती प्रयत्ने)। &amp;lsquo;ते होचुः। स्वैदायन त्वया वीरेणेमं प्रतिसंयतामहा इति&amp;rsquo; (श० ब्रा० ११।४।१।३)। अनेन संयतामहै इमं प्रतिसमासामहै, स्पर्धामहै विवदामहै। संयतिरकर्मकः। प्रतिसंयतिः सकर्मकः। &amp;lsquo;स्वैदायन त्वं वै नो ब्रह्मिष्ठोसीति त्वयेमं वीरेण प्रतिसंयतमहा इति&amp;rsquo; (गो० ब्रा० पूर्वा० ३।६)। उक्तोऽर्थः। &amp;lsquo;बाह्लीकः प्रतिसंयत्तः पराक्रान्तमवारयत्&amp;rsquo; (भा० द्रोण० ५९।४४)। प्रतिसंयत्तः सन्नद्धः।  रभ्  रभ् (रभ राभस्ये)। &amp;lsquo;यो यः स्म समरे पार्थं प्रतिसंरभते&amp;rsquo; (भा० द्रोण० ८९।२०)। प्रतिसंरभते वेगेन प्रतिगच्छति आस्कन्दति, प्रतिगृह्णाति। प्रतिसंचरत इति पाठान्तरम्।  विद्  विद् (विद ज्ञाने)। &amp;lsquo;इत्येवं बुद्धिप्रतिसंवेदिनं पुरुषमपलपद्भिर्वैनाशिकैः सर्वमेवाकुलीकृतम्&amp;rsquo; (यो० सू० ४।२१ भा०)। बुद्धिप्रतिसंवेदी बुद्धिग्राहकः, बुद्धेरवधारकः।  वेष्ट्  वेष्ट् (वेष्ट वेष्टने)। &amp;lsquo;अथ संत्यजतो धर्ममधर्मं चानुतिष्ठतः। प्रतिसंवेष्टते भूमिरग्नौ चर्माहितं यथा&amp;rsquo; (भा० उ० ३४।२९)॥ प्रतिसंवेष्टते सङ्कुचति।  सृज्  सृज् (सृज विसर्गे)। &amp;lsquo;अटव्यन्तपालपुरराष्ट्रमुख्यैश्च प्रतिसंसर्गम्&amp;rsquo; (कौ० अ० २।१६।२१)। प्रतिसंसर्गः संसर्गः। प्रतिरर्थे नान्तरं करोति। &amp;lsquo;प्रतिसंसृज्यमानाश्च…यत्तन्निःसत्तासत्तं निःसद् सन्निरसद् व्यक्तमलिङ्गं प्रधानं तत् प्रतियन्ति&amp;rsquo; (यो० सू० २।१९ भा०)। प्रतिसंसृज्यमानाः प्रलीयमानाः।  स्कृ  स्कृ (डुकृञ् करणे ससुट्कः)। &amp;lsquo;तडागभेदकं हन्यात्…यद्वापि प्रतिसंस्कुर्यात्&amp;rsquo; (मनु० ९।२७९)। प्रतिसंस्कुर्यात् पुनः साधू कुर्यात्, समादध्यात्। प्रतिः पुनरर्थे। &amp;lsquo;तत्र कृशमन्नपानप्रतिसंस्कृताभिः क्रियाभिश्चिकित्सेत्&amp;rsquo; (सुश्रुत० २।७७।२)। प्रतिसंस्कृताः समवेताः।  हृ  हृ (हृञ् हरणे)। &amp;lsquo;स्नातस्तु काले यथाविध्यभिहृतमाहूतोऽभ्येतो वा न प्रतिसंहरेत्&amp;rsquo; (आप० ध० १।२।८।७)। न प्रतिसंहरेत् न मुञ्चेत् न परिहरेत्। &amp;lsquo;तत् साधुकृतसन्धानं प्रतिसंहर सायकम्&amp;rsquo; (शा० १।११)। प्रतिसंहर निषङ्गे। &amp;lsquo;पर्याप्तचन्द्रेव शरत्त्रियामा&amp;rsquo; (कु० ७।२६) पर्याप्तचन्द्रा पूर्णचन्द्रा। &amp;lsquo;यस्य त्रैवर्षिकं धान्यं पर्याप्तं भृत्यवृत्तये&amp;rsquo; (मनु० ११।७)। पर्याप्तमलम्। &amp;lsquo;नामृतस्येव पर्याप्तिर्ममास्ति ब्रुवति त्वयि&amp;rsquo; (भा० शां० १२९।१)। पर्याप्तिः परितोषः। &amp;lsquo;सन्तुष्टस्यापि जनस्य न त्वमृते पर्याप्तिरस्ति&amp;rsquo; (पद्मप्रा० पृ० १९)। पर्याप्तिरलंबुद्धिः। &amp;lsquo;अमात्यभूरिवसोरात्मजेत्यपर्याप्तिर्बहुमानस्य&amp;rsquo; (मालती० १)। अपर्याप्तिरपरिपूर्णता। पर्याप्तिः स्यात् परित्राणम् इत्यमरः। &amp;lsquo;धातुरद्भुतनिर्माणपर्याप्तिमिव रूपिणीम्&amp;rsquo; (कथा० २६।४७)। पर्याप्तिः सामर्थ्यम्। &amp;lsquo;पर्याप्तिः परिमाणं च गतिश्चन्द्रार्कयोस्तथा&amp;rsquo; (मात्स्य पु० ११३।२)। &amp;lsquo;न वा इमाम् (भूमिम्) अश्वरथो न वाश्वतरीरथः सद्यः पर्याप्तुमर्हति&amp;rsquo; ( )। पर्याप्तुमन्तं प्राप्तुम्। &amp;lsquo;अकार्याण्यपि पर्याप्य कृत्वापि वृजिनार्जनम्&amp;rsquo; (राज० ४।३८३)। पर्याप्य समाप्य। &amp;lsquo;इमां परीप्सुर्दुर्जाते पराभिभवकातराम्&amp;rsquo; (माल० ५।११)। परीप्सुस्त्रातुमिच्छुः। &amp;lsquo;हेतुं तदभ्यागमने परीप्सुः&amp;rsquo; (कि० ३।४)। परीप्सुर्जिज्ञासुः। &amp;lsquo;योगशास्त्रपरा भूत्वा तमात्मानं परीप्सवः&amp;rsquo; (भा० शां० २५३।१३)। परीप्सवो जिज्ञासवः। &amp;lsquo;अपादाने परीप्सायाम्&amp;rsquo; (पा० ३।४।५२)। परीप्सा त्वरा।  आस्  आस् (आस उपवेशने)। &amp;lsquo;पवित्रवन्तः परि वाचमासते&amp;rsquo; (ऋ० ९।७३।३)। पर्यासते परित आसते। &amp;lsquo;परि त्वासते निधिभिः सखायः&amp;rsquo; (ऋ० १०।१७९।२)। &amp;lsquo;इन्दवो मदिन्तमासः परि कोशमासते&amp;rsquo; (ऋ० ९।८६।१)। कोशं द्रोणकलशम्। उक्तोऽर्थः। &amp;lsquo;प्रप्रान्ये यन्ति पर्यन्य आसते&amp;rsquo; (ऋ० ३।९।३)। पर्यासतेऽलसा अव्यापारा अनुद्युक्तास्तिष्ठन्ति। &amp;lsquo;युवो ररावा परि सख्यमासते&amp;rsquo; (ऋ० १०।४०।७)। पर्यासते प्रार्थयन्ते कामयन्तेऽभीच्छन्ति। आत्मनं सख्यात्परिहरन्ति व्यावर्तयन्तीति तु संस्कृतशार्मण्यकोषः। &amp;lsquo;किमन्ये पर्यासतेऽस्मत्स्तोमेभिरश्विना&amp;rsquo; (ऋ० ८।८।८)। पर्यासते पर्यवस्थाय आसते तिष्ठन्ति। प्रतिरुन्धन्ति, वारयन्तीत्यर्थः। &amp;lsquo;कण्डूं चोपजनयन्तो गदमुखं पर्यासते&amp;rsquo; (चरक० विमान० ७।१३)। पर्यासते परिवार्यासते।  इ  इ (इण् गतौ)। &amp;lsquo;कस्मात्सत्याद् गायत्री कनिष्ठा छन्दसां सती यज्ञमुखं परीयाय&amp;rsquo; (तै० सं० ६।१।६।४२)। परीयाय प्राप। &amp;lsquo;आसामहं राज्यं परीयाम्&amp;rsquo; (तै० सं० ७।५।८।३)। परीयाम् प्राप्नुयाम् अधिगच्छेयम्। &amp;lsquo;अग्रं देवतानां परीयाय&amp;rsquo; (तै० ब्रा० ३।१।५।८)। श्रैष्ठ्यम् प्रापेत्यर्थः। &amp;lsquo;एतस्याग्नेरन्तं न पर्यैत्&amp;rsquo; (श० ब्रा० ६।२।१७)। उक्तोऽर्थः। &amp;lsquo;यद्वा एतैरत्र सर्वैः प्रजापतिरयक्ष्यत् तदेवाग्नेरन्तं पर्यैष्यत्&amp;rsquo; (श० ब्रा० ६।२।१।१३)। उदितचर एवार्थः। &amp;lsquo;सर्वेषां भूतानां श्रैष्ठ्यं… पर्येति&amp;rsquo; (शां० ब्रा० २६।३)। पर्येति प्राप्नोति। &amp;lsquo;न स पुनरग्रं पर्येति&amp;rsquo; (पञ्च० ब्रा० १९।१२।९)। **वसूनामेव तावदाधिपत्यं स्वाराज्यं पर्येता&amp;rsquo; (छां० उ० ३।६।४)। लुटि रूपम्। अर्थस्तु निर्विशेषः। &amp;lsquo;तत् परीयाच्चिकीर्षितम्&amp;rsquo; (का० नी० सा० १२।३९)। परीयाद् गच्छेत्। कर्तुमिति शेषः। &amp;lsquo;परि द्यावा पृथिवी सद्य आयम्&amp;rsquo; (अथर्व० २।१।४)। परितः प्राप्तवानस्मि, परिक्रम्यायम्, पर्यक्राम्यम्। &amp;lsquo;त्वं तृतं त्वं पर्येष्युत्सम्&amp;rsquo; (अथर्व० १७।१।१५)। &amp;lsquo;जरा वली च मां तात पलितानि च पर्यगुः&amp;rsquo; (भा० आदि० ८४।२७)। पर्यगुः अभिव्यापन्। &amp;lsquo;अन्तर्बहिश्च लोकांस्त्रीन् पर्यम्यस्कन्दितव्रतः&amp;rsquo; (भा० पु० १।६।३२)। पर्येमि व्यश्नुवे व्याप्नोमि। &amp;lsquo;ये त्रिषप्ताः परियन्ति विश्वा रूपाणि बिभ्रतः&amp;rsquo; (अथर्व० १।१।१)। प्रतिकल्पं प्रतिवत्सरं प्रतिदिनं प्रतिशरीरं पर्यावर्तन्त इत्यर्थ इति सायणः। &amp;lsquo;दन्द्रम्यमाणाः परियन्ति मूढाः&amp;rsquo; (कठोप० १।२।५)। परियन्ति परिभ्रमन्ति। &amp;lsquo;स (मेध्योऽश्वः) पर्येतु (पृथिवीं सागराम्बराम्) यशो दीप्तं तव पार्थिव दर्शयन्&amp;rsquo; (भा० आश्व० ७२।६)। पर्येतु विचरतु। &amp;lsquo;क्षीण पुण्येव वसुधां पर्येमि विमलानन&amp;rsquo; (हरि० २।४१।१८)। पर्येमि पर्यटामि। &amp;lsquo;परि वां सप्त स्रवतो रथो गात्&amp;rsquo; (ऋ० ७।६७।८)। परिगात् पर्यगात् पर्यक्रामत्। &amp;lsquo;स तेनाभिद्रुतः काकस्त्रींल्लोकान्पर्यगात्ततः&amp;rsquo; (रा० २।९६।४५)। पर्यगात् पर्याटीत्। &amp;lsquo;सुखं दान्तः प्रस्वपिति सुखं च प्रतिबुध्यते। सुख पर्येति लोकांश्च…&amp;rsquo; (भा० शां० १६०।१२)। पर्येति विचरति पर्यटति। &amp;lsquo;यम् (रथम्) आरूढः स भगवान् पर्येति सकलं जगत्&amp;rsquo; (मात्स्य पु० १७४।७)। उक्तोऽर्थः। &amp;lsquo;अहमुत्तरतः पर्येष्यामि&amp;rsquo; (श० ब्रा० १।२।४।११)। पर्येष्यामि परिक्षेप्स्यामि परिवेष्टयिष्यामि। &amp;lsquo;यथा यथा च पर्येति लोकतन्त्रमसारवत्&amp;rsquo; (भा० शां० १७४।४)। पर्येति पर्यालोचयति। &amp;lsquo;मनसा सप्त पर्येति क्रमशो विषयानिमान्&amp;rsquo; (भा० वन० १०१।२०)। पर्येति परिचिन्तयति सम्यग् जानाति। &amp;lsquo;अनर्थं सानुबन्धं यो विदित्वा सर्वकर्मसु। अर्थमर्थानुबन्धं च पर्येष्यति स पण्डितः&amp;rsquo; (रा० ५।८१।४)॥ पर्येष्यति विज्ञास्यति। &amp;lsquo;अथ क्षमामेव निरस्तविक्रमश्चिराय पर्येषि सुखस्य साधनम्&amp;rsquo; (कि० १।४४)। पर्येषि=अवगच्छसि। &amp;lsquo;परि त्वेषस्य दुर्मतिर्महीगात्&amp;rsquo; (ऋ० २।३३।१४)। परिगात् अपक्रामेत्, निवर्तताम्, अस्मानतिहाय गच्छेत्। &amp;lsquo;यत् किंच वदामि तन्मे मा परिगात&amp;rsquo; (ऐ० ब्रा० ६।३३)। मा परिगात निन्दां मा स्म कुरुतेति सायणः। सोऽयमर्थः शब्दमयदिया दुर्लभः। नात्र गायतिर्धातुः। परिपूर्व एतिरिह परिवर्जनेऽ नाकर्णनलक्षणे वर्तत इति संस्कृतशार्मण्यकोषः। &amp;lsquo;जिष्णुं त्रैगर्तकाः परीताः पर्यवारयन्।&amp;rsquo; (भा० १४।२१६७)। परीता इत्यत्र कर्तरि क्तः। परितो गता इत्यर्थः। &amp;lsquo;ते परीताः कुरुश्रेष्ठ नश्यन्तः स्म ह्युपेक्षिताः&amp;rsquo; (भा० आश्व० ५३।२२)। इहापि पूर्ववत् कर्तरि निष्ठा। परितः प्राप्ता इत्यर्थः। &amp;lsquo;परीतं बहुभिर्वृक्षैः श्यामं सिद्धोपसेवितम्।&amp;rsquo; (रा० २।५५।६)। परीतं परिक्षिप्तम्। कर्मणि क्तः। &amp;lsquo;धूमेनापि परीताङ्गीं दीप्तामग्निशिखामिव&amp;rsquo; (रा० १।४९।१६)। &amp;lsquo;धृतिपरीतमिवात्मानं दर्शितवान्&amp;rsquo; (पञ्चत०)। &amp;lsquo;परीतकालः पुरुषो यत् कर्म प्रतिपद्यते&amp;rsquo; (रा० ३।५७।१८)। परीतकालो तीतकालः क्षीणायुः। &amp;lsquo;परीतसत्त्वाः सहसा निपेतुः&amp;rsquo; (भा० भी० ५९।१२१)। परीतसत्त्वाः गतप्राणाः। परासवो व्यसवः। &amp;lsquo;अपि वोद्बन्धनादीनि परीतानि व्यवस्यति&amp;rsquo; (भा० आश्व० १७।१३)। परीतानि विपरीतानि। &amp;lsquo;परीतस्तव पुत्रोऽयं धृतराष्ट्र सुमन्दधीः&amp;rsquo; (भा० उ० ८८।१९)। परीतः, विपरीतः, प्रतीपः। &amp;lsquo;परीत्य लोकान्…प्रदिशो दिशश्च&amp;rsquo; (वा० सं० ३२।११)। मनसा परिक्रम्य। &amp;lsquo;परीत्येशानं त्रिः&amp;rsquo; (कि० १८।४५)। परीत्य प्रदक्षिणीकृत्य। &amp;lsquo;प्रदक्षिणं परीत्याग्निं चरेद्भैक्षं यथाविधि&amp;rsquo; (मनु० २।४८)। परीत्य परिक्रम्य। &amp;lsquo;ततः श्रेष्ठी समं तेन त्रिः परीत्य जितालयम्&amp;rsquo; (बृ० क० को० ७०।७८)। उक्तोऽर्थः। &amp;lsquo;परीत्य कृत्स्नं मनसा नृलोकम्&amp;rsquo; (अवदा० जा० २।४)। परीत्य पर्यट्य विचर्य। &amp;lsquo;यस्यामितानि वीर्या न राधः पर्येतवे&amp;rsquo; (ऋ० ८।२४।२१)। पर्येतवे परिमातुं शक्यम्। &amp;lsquo;तान् (असुरान् देवाः) समन्तं पर्यायं प्राणुदन्त&amp;rsquo; (पञ्च० ब्रा० ९।१।३) पर्यायं परीत्य। णमुलन्तम्। &amp;lsquo;मा भूत् कालस्य पर्ययः&amp;rsquo; (रा० १।७३।३)। पर्ययोऽत्ययः। &amp;lsquo;यथर्तुंलिङ्गान्यृतवः स्वयमेवर्तुपर्यये&amp;rsquo; (मनु० १।३०)। ऋतुपर्यये स्वकायविसरे। &amp;lsquo;पश्य कालस्य पर्ययम्&amp;rsquo; (भा० वि० १९।४२, आश्रम० ११।१२)। पर्ययो विपर्ययः, वैपरीत्यम्, प्रातिकूल्यम्। &amp;lsquo;कालपर्यायमाज्ञाय मा स्म शोके मनः कृथाः&amp;rsquo; (भा० भीष्म० २।५)। &amp;lsquo;वहेदमित्रं स्कन्धेन यावत्कालस्य पर्ययः। ततः प्रत्यागते काले भिन्द्याद् घटमिवाश्मनि&amp;rsquo; (भा० आदि० १४०।२१-२२)॥ उक्तोऽर्थः। &amp;lsquo;नोत्सीदेम (वयं मृगाः) महाराज क्रियतां वासपर्ययः&amp;rsquo; (भा० वन० २५८।५)। पर्ययः परिवर्तः। वासान्तरं नः कल्प्यतामित्याह। &amp;lsquo;पक्षिणोपि निपातेन येषां स्यात्स्कन्धपर्ययः&amp;rsquo; (भा० शां० १५।२६)। पर्ययो विगमो विनाशः। &amp;lsquo;ऋतुपर्यायशिथिलैर्वृत्तनृत्यसमुज्झितैः&amp;rsquo; (हरि० २।१६।२५)। पर्यायोऽपगमो व्यपायः। &amp;lsquo;आङ्गरिष्ठोऽथ पप्रच्छ कृत्वा समयपर्ययम्&amp;rsquo; (भा० शां० १२३।१२)। समयपर्ययो मर्यादाभङ्गः। &amp;lsquo;अदृश्यन्तोष्णपर्याये मेधानामिव वागुराः&amp;rsquo; (भा० द्रोण० ९८।३२)। पर्यायः पर्ययोत्ययः। &amp;lsquo;कालपर्याययोगेण राजा मित्रसहोऽभवत्&amp;rsquo; (रा० ७।६५।१७)। उक्तोऽर्थः। &amp;lsquo;पर्यायकाले धर्मस्य प्राप्ते कलिरजायत&amp;rsquo; (भा० उ० ७४।१२)। पर्यायोऽन्तः। &amp;lsquo;पर्यायपीतस्य सुरैर्हिमांशोः कलाक्षयः श्लाघ्यतरो हि वृद्धेः&amp;rsquo; ( रघु० ५।१६)। पर्यायः क्रमः परिपाटी। पर्यायेण क्रियायामेवं दोषः। &amp;lsquo;तन्त्रेण तु क्रियायां भवति क्वचित्संभवः&amp;rsquo; (मी० ६।२।२ सूत्रे शा० भा०)। &amp;lsquo;पर्यायेण हि दृश्यन्ते स्वप्नाः कामं शुभाशुभाः&amp;rsquo; (वेणी० २।१४)। पर्यायेण कादाचित्कतया। &amp;lsquo;मत्सदृशं किमपि रूपं मां च पर्यायेण निर्वर्णयन्ती&amp;rsquo; (दशकु० ५)। &amp;lsquo;लोकपर्यायवृत्तान्तं प्राज्ञो जानाति नेतरः&amp;rsquo; (भा० शां० १७४।३०)। लोकपर्यायो लोकनिर्माणम् इति नीलकण्ठः। कोषं च प्रमाणमुद्धरति&amp;ndash;पर्यायस्तु प्रकारे स्यान्निर्माणेऽवसरे क्रमे इति विश्वः। &amp;lsquo;न पर्यायोऽस्ति मत्साम्यं त्वयि कुर्युर्विशाम्पते&amp;rsquo; (भा० उ० ७३।७)। पर्याय उपायः। &amp;lsquo;पर्यायो निधनस्यायं निर्धनत्वं शरीरिणाम्&amp;rsquo; (पञ्चत० २।९९)। पर्यायो नामान्तरम्। &amp;lsquo;न पर्यायोऽस्ति यद्राजन् श्रियं निष्केवलामहम्। तैः सहेमामुपाश्नीयाम्…&amp;rsquo; (भा० उ० ८८।१२)॥ पर्यायः प्रकारान्तरम् इति नीलकण्ठः। &amp;lsquo;अम्लानमालान्वितसुन्दरीणां पर्याय एषोऽस्ति च हर्षितानाम्&amp;rsquo; (मात्स्यपु० १३९।४०)। पर्यायः प्रकारः, विधिः, आचारः। &amp;lsquo;अस्त्राणामपि पर्यायं कर्तुमिच्छन्ति मानवाः&amp;rsquo; (भा० शल्य० ३२।३०)। पर्यायः परिवर्तनमस्त्रान्तरग्रहणम्। &amp;lsquo;पर्याये तात कस्मिंश्चित् ब्राह्मण्यमिह विन्दति&amp;rsquo; (भा० अनु० २९।१२)। पर्याये कालपर्यये सति। &amp;lsquo;यथर्तुष्वृतुलिङ्गानि नानारूपाणि पर्यये। दृश्यन्ते तानि तान्येव…&amp;rsquo; (वि० पु० १।५।६५)॥ पर्यये पुनः पुनरागमे। &amp;lsquo;चतुर्युगान्तपर्याये लोकानां यद् भयं भवेत्&amp;rsquo; (हरि० १।४२।६, मात्स्य पु० १।७२।१७)। अन्तपर्याये चरमेऽवान्तरप्रलये। &amp;lsquo;पर्यायार्थे ददुश्चापि रत्नानि सुबहून्यथ&amp;rsquo; (हरि० २।९३।४)। पर्यायार्थे वेषधारणार्थमिति नीलकण्ठः। &amp;lsquo;पर्यायं नाध्यवस्यन्ति देवमानुषयोजनाः&amp;rsquo; (भा० उ० ७७।४)। पर्यायं बलाबलनिर्णयम्। &amp;lsquo;नैनं घ्नन्ति पर्यायिणः&amp;rsquo; (अथर्व० ६।७६।४)। पर्यायिणः परित आगन्तारः।  इष्  इष् (इष गतौ, इष इच्छायाम्)। &amp;lsquo;स होवाच भगवन्तं वा अहमेभिः सर्वैरार्त्विज्यैः पर्यैषिषम्&amp;rsquo; (छां० उ० १।११।२)। पर्यैषिषममार्गयम्। &amp;lsquo;दोषं ह्येषां नाध्यगच्छं परीच्छन्&amp;rsquo; (भा० उ० २२।४)। परीच्छन् अन्विष्यन्, परीक्षमाणः। &amp;lsquo;श्रूयतां यः प्रयत्नो मे सीतापर्येषणे कृतः&amp;rsquo; (भा० वन० २८२।१७)। पर्येषणमन्वेषणं विचयः। &amp;lsquo;ब्राह्मणेष्वेव मेधावी बुद्धिपर्येषणं चरेत्&amp;rsquo; (भा० वन० २६।१८)। बुद्धिपर्येषणं बुद्धेः साकल्येन सङ्ग्रहणम्। &amp;lsquo;बाधनाऽनिवृत्तेर्वेदयतः पर्येषणदोषादप्रतिषेधः&amp;rsquo; (व्याय० ४।१।५७)। पर्येषणं प्रार्थना, विषयार्जनतृष्णा। परेरिच्छार्थस्य इषेर्ल्युटि रूपम्। &amp;lsquo;हीयमानेन वै सन्धिः पर्येष्टव्यः समेन वा&amp;rsquo; (भा० शल्य० ४।४३)। पर्येष्टव्य एष्टव्यः।  ईक्ष्  ईक्ष् (ईक्ष दर्शने)। &amp;lsquo;अथ सर्वाणि भूतानि पर्यैक्षत&amp;rsquo; (श० ब्रा० १०।४।२।२१)। इतस्ततोऽवालोकयदित्यर्थः। &amp;lsquo;अर्थनित्यः परीक्षेत केनचिद् वृत्तिसामान्येन&amp;rsquo; (नि० २।१) परीक्षेत परिच्छिन्द्यात्, विविञ्चीत। &amp;lsquo;दूरादेव परीक्षेत ब्राह्मणं वेदपारगम्&amp;rsquo; (मनु० ३।१३०)। परीक्षेत लक्षयेत् विभावयेत्। दुरात् पितृपितामहाद्यभिजनशुद्धिनिरूपणेनेति कुल्लूकः। &amp;lsquo;ततो वासं परीक्षेत धर्मनित्येषु साधुषु&amp;rsquo; (भा० शां० २८७।३६)। परीक्षेत इच्छेत्। &amp;lsquo;परीक्षमाणस्तत्राथ मार्गमाणश्च जानकीम्&amp;rsquo; (रा० ५।१७।१)। परीक्षमाण इतस्ततो विलोकमानः। &amp;lsquo;तुलामानं प्रतीमानं सर्वं च स्यात्सुलक्षितम्। षट्सु षट्सु च मासेषु पुनरेव परीक्षयेत्&amp;rsquo; (मनु० ८।४०३)॥ परीक्षां कारयेत्। &amp;lsquo;अदेवमातृकान् ग्रामान् परीक्ष्य विविधाः क्षितीः। संविभेजे विभक्तेन नादेयेन वारिणा&amp;rsquo; (रघु० ५।१०९)॥ परीक्ष्य सम्यग् विभाव्य।  ईश्  ईश् (ईश ऐश्वर्ये)। &amp;lsquo;स्रष्टापि नापमार्ष्टुं तत् परीष्टे स्वकृतां कृतिम्&amp;rsquo; (स्कन्द पु० का० ४।१९।५०)। परीष्टे ईष्टे प्रभवति। नार्थः परिणा।  उक्ष्  उक्ष् (उक्ष सेचने)। &amp;lsquo;त्रिः (अग्नीन्) पर्युक्षति&amp;rsquo; (गो० ब्रा० पू० १।१४)। पर्युक्षति परित उक्षति अभिषिञ्चति। &amp;lsquo;तद्रुधिरपर्युक्षितं निजाश्रमाङ्गनं दृष्ट्वा&amp;rsquo; (महावीर०)। पर्युक्षितमभिषिक्तम्। शोणिताप्लुतम्। &amp;lsquo;आहवनीयं पर्युक्ष्य&amp;rsquo; (का० श्रौ० ४।१३।१६)। उक्तोऽर्थः।  ऊह्  ऊह् (ऊह वितर्के)। &amp;lsquo;त्वा…पर्युहामि शतशारदाय&amp;rsquo; (तै० सं०)। परिवहामि, प्रतिगृह्णामीत्यर्थः। &amp;lsquo;(यूपं) पुरीषेण पर्यूहति&amp;rsquo; (भा० श्रौ० ७।८।१३)। मृच्चयेन परिष्टभ्नाति। &amp;lsquo;हनू हैवास्यैतेऽअथ पर्यूहति&amp;rsquo; (श० ब्रा० ३।५।४।२२)। मृदा प्रच्छादयतीत्यर्थः। &amp;lsquo;विशैवैनं पशुभिर्ब्रह्मवर्चसेन पर्यूहति&amp;rsquo; (तै० आ० ५-३)। पर्यूहति परिक्षिपति। वेष्टयति। &amp;lsquo;देवपुरा एवैतास्तनुपानीः पर्यूहते&amp;rsquo; (तै० सं० ५।७।३।१०)। पर्यूहते प्रतिष्ठापयति। &amp;lsquo;दक्षिणतो वज्रं पर्यौहत्&amp;rsquo; (तै० सं० ५।३।९।२९)। पर्यौहत् अधारयत्। &amp;lsquo;ते देवाः प्रतिबुध्य मित्रावरुणौ दक्षिणतः पर्यौहन्&amp;rsquo; (ऐ० ब्रा० ६।४)। रक्षकत्वेनावस्थापितवन्त इति सायणः। &amp;lsquo;ते वायुमवस्तात् पर्यौहन्&amp;rsquo; (जै० ब्रा० २।६)। अधारयन्नित्यर्थः। &amp;lsquo;अस्मै यजमानाय पर्यूह&amp;rsquo; (तै० सं० १।१।७)। परितः सेवमानान् कुर्वित्यर्थः। &amp;lsquo;कुम्भी… साम्ना पर्यूढा&amp;rsquo; (अथर्व० ११।३।१५)। पर्यूढा परिवेष्टिता। &amp;lsquo;प्रदक्षिणं पांसुभिः पर्यूह्य&amp;rsquo; (आप० श्रौ० ७।३।१०।१२)। पर्यूह्य वेष्टयित्वा। पर्युह्येति तु पाणिनीया इच्छन्ति।  ॠ  ॠ (ॠ गतौ)। &amp;lsquo;प्रत्येव तिष्ठति पर्यारिणी भवति&amp;rsquo; (तै० सं० २।१।४।७)। पर्यारिणी प्रसवकालमतीत्य कृतप्रसवेति भट्टभास्करः। &amp;lsquo;पर्यारिणीति परिहासूर्भवति&amp;rsquo; (सत्या० श्रौ० २२।१।८)। या गौर्गभिणी सती प्राप्तं प्रसवकालं परित्यज्य चिरं गर्भं धृत्वा पश्चात्प्रसूयते सा पर्यारिणी।  ऋष्  ऋष् (ऋष गतौ)। &amp;lsquo;अथ पर्यृषति।…समम्भूमिपर्यृषणं करोति&amp;rsquo; (श० ब्रा० ३।६।१।१८)। मृदं निपीडयतीत्यर्थः। &amp;lsquo;परि यत्काव्या कविर्नृम्णा बसानो अर्षति&amp;rsquo; (ऋ० ९।७।४)। पर्यर्षति परिगच्छति परिक्रामन्नधिगच्छति। &amp;lsquo;तान्सर्वैः स्तोमैरवस्तात् पर्यार्षन्&amp;rsquo; (ऐ० ब्रा० ४।१९)। पर्यार्षन् परितो गताः, रक्षणार्थं परितो वेष्टनं कृतवन्त इत्यर्थ इति सायणः।  एष्  एष् (एषृ गतौ)। &amp;lsquo;जग्मुः सिद्धसंकल्पाः पर्येषन्तो विभावसुम्&amp;rsquo; (भा० अनु० ८५।१९)। पर्येषन्तो विचिन्वन्तः।  कथ्  कथ् (कथ वाक्यप्रबन्धे)। &amp;lsquo;यतः काव्यस्य प्रभेदा मुक्तकं…पर्यायबन्धः परिकथा… इत्येवमादयः&amp;rsquo; (ध्वन्या० ३।७ व्याख्यायाम्)। धर्मादिपुरुषार्थान्यतमाधिकरणकः कथासङ्ग्रहः परिकथा।  कल्  कल् (कल गतौ संख्याने च)। &amp;lsquo;स्त्रीलोकः परिकलयाञ्चकार तुल्यं पल्यङ्कैर्विगलितहारचारुभिः स्वैः&amp;rsquo; (शिशु० ८।९)। परिकलयाञ्चकार मेने जग्राह।  काङ्क्ष्  काङ्क्ष् (काक्षि काङ्क्षायाम्)। परिकाङ्क्षितः परित्यक्तैषणो यतिर्भवति।  कास्  कास् (कासृ शब्दकुत्सायाम्)। परिकासनं पुनः पुनः कासनं भवति। तथा चापस्तम्बगृह्ये (३।३।२) प्रयोगः&amp;ndash;&amp;lsquo;अर्थप्राध्बस्य परिक्षवे परिकासने चाप उपस्पृश्य।&amp;rsquo;  कुप्  कुप् (कुप क्रोधे)। &amp;lsquo;सुदर्शनं परिकुपितं निशम्य ते&amp;rsquo; (भा० आदि० १९।२९)। परिकुपितम् अतिकुपितम्।  कूज्  कूज् (कूज अव्यक्ते शब्दे)। &amp;lsquo;पर्यकूजि सरुजेव तरुण्यास्तारलोलवलयेन करेण&amp;rsquo; (सा० द०)। पर्यकूजि परितो गुञ्जितम्, सर्वतो विरुतम्।  कृ  कृ (डुकृञ् करणे)। &amp;lsquo;वासो यथा परिकृतं मदिरामदान्धः&amp;rsquo; (भा० पु० ११।१३।३६)। परिकृतं परिहितं परिकीर्णं परिक्षिप्तम्। &amp;lsquo;नालीढया परिकृतं भक्षयीत कदाचन&amp;rsquo; (भा० अनु० १०४।९०)। परिकृतं संस्कृतं सम्पादितम्। आलीढा रजस्वला। नालीढं नापरिहितमिति पाठान्तरम्। तत्रालीढं गवाद्याघ्रातम्। अपरिहितं परिषेचनहीनम्। &amp;lsquo;वैसर्पदाहज्वरयोरेवं चोक्ता परिक्रिया&amp;rsquo; (का० सं० चिकित्सा० मदात्यय० श्लो० ५१)। परिक्रिया शोधनम्। &amp;lsquo;कुटीकञ्चुकनेपथ्यमण्डपादेः परिक्रियाम्&amp;rsquo; (शुक्र० २।१५५)। उक्तोऽर्थः। &amp;lsquo;तद्वशीकारात् परिपूर्णयोगिनश्चित्तं न पुनरभ्यासकृतं परिकर्मापेक्षते&amp;rsquo; (यो० सू० १।३९ सूत्रभाष्ये)। परिकर्म संस्कारः, शोधनम्। &amp;lsquo;प्रसादं कुरु तन्वङ्गि क्रियतां परिकर्म ते। भजस्व माम्…&amp;rsquo; (भा० वन० २८१।८)॥ परिकर्म प्रसाधनम्। परिकर्माङ्गसंस्कार इत्यमरः। &amp;lsquo;मैत्र्यादिचित्तपरिकर्मवित्&amp;rsquo; (शिशु० ४।५५)। चित्तपरिकर्म चित्तपरिशुद्धिः। &amp;lsquo;अनग्निकाः सोदकाश्च खले स्युः परिकर्म्मिणः&amp;rsquo; ( )। परिकर्म्मिणः अङ्गपरिमार्जाः, शोधकाः, अलङ्कारकाश्च। &amp;lsquo;ममाप्येष स्तोत्रे हर निरपवादः परिकरः&amp;rsquo; (महिम्न: स्तोत्रे १)। परिकरः कटिः, परिकरबन्धः। &amp;lsquo;…यत्कृत परिकरो मया। तत् साधय त्वमपि…&amp;rsquo; (कथा० २६।२०२)। उक्तोऽर्थः। परिकर्ता स याजको भवति यः परिवेत्तृविवाहविधिं निर्वर्तयति स च पतितो भवतीति हारीतः।  कृत्  कृत् (कृती छेदने)। &amp;lsquo;ऋश्यस्येव परिशासं परिकृत्य परि त्वचः&amp;rsquo; (अथर्व० ५।१४।३)। परिकृत्य परितः कर्तित्वा, परिच्छिद्य। &amp;lsquo;गणान्नं गणिकान्नं च लोकेभ्यः परिकृन्तति&amp;rsquo; (मनु० ४।२१९)। परिकृन्तति पृथक्करोति। व्यावर्तयतीत्यर्थः। &amp;lsquo;अङ्गानि मा परिकर्तीः&amp;rsquo; (शां० ब्रा० १०।४)। अङ्गभङ्गं मा कार्षीः, विशसनं मा स्म करोः। &amp;lsquo;आटोपशूलौ परिकर्तिका च&amp;rsquo; (सुश्रुत० उत्तर० अ० ५५)। परिकर्तिका कर्तनवत् पीडा।  कृत्  कृत् (कृती वेष्टने)। &amp;lsquo;आस्तां जाल्म उदरं श्रंसयित्वा कोश इवाबन्धः परिकृत्यमानः&amp;rsquo; (अथर्व० ४।१६।७)। परिकृत्यमानो वेष्ट्यमानः।  कृष्  कृष् (कृष विलेखने)। &amp;lsquo;श्वापदाः परिकर्षन्तु नरांश्च निहतान्मया&amp;rsquo; (रा० २।९६।३०)। परिकर्षन्तु परितः कर्षन्तु। &amp;lsquo;इतश्चेतश्चैनं कृतान्तः परिकर्षति&amp;rsquo; (रा०)। &amp;lsquo;रागाभिभूतः पुरुषः कामेन परिकृष्यते&amp;rsquo; (भा० वन० )। उक्तोऽर्थः। &amp;lsquo;योऽसौ शतसहस्राणि सहस्रं परिकर्षति&amp;rsquo; (रा० ६।२।२८)। परिकर्षति नयति, सेनानीर्भवति। &amp;lsquo;स्थाने स्मिन् (स्वर्गे) वस राजेन्द्र कर्मभिर्निजितैः शुभैः। किं त्वं मानुष्यकं स्नेहमद्यापि परिकर्षसि&amp;rsquo; (भा० महाप्रस्था० ३।३३)। परिकर्षसि वहसि, सततं चिन्तयसि इति भावः। &amp;lsquo;अनावृष्ट्या तथा राजा स तदा परिकर्षितः&amp;rsquo; (रा० १।८।१३)। परिकर्षितः कदर्थितः परिक्लिष्टः। &amp;lsquo;नाविन्दतार्ति परिकर्षितापि&amp;rsquo; (भा० पु० ४।२३।२०)। कृच्छगताऽपीत्यर्थः।  कॄ  कॄ (कॄ विक्षेपे)। &amp;lsquo;सोमक्रयण्याः पदं जघनेन गार्हपत्यं परिकिरति&amp;rsquo; (श० ब्रा० ३।६।३।४)। परिकिरति विकिरति। &amp;lsquo;यदा परिकरिष्यन्ति ऐणेयानि तन्तुना&amp;rsquo; (भा० उ० ६३।७)। परिकरिष्यन्ति वेष्टयिष्यन्ति। &amp;lsquo;प्रभिन्नमिव मातङ्गं परिकीर्णं करेणुभिः&amp;rsquo; (भा० वि० १९।२९, रा० ५।१४।२८)। परिकीर्णमाकीर्णं परिगतम् परिक्षिप्तम्। &amp;lsquo;दिवसं परिकीर्णानामाहारार्थं पतत्त्रिणाम्&amp;rsquo; (रा० २।११९।४)। परिकीर्णानां परितः संचरितवताम्। &amp;lsquo;भ्रमरैः कुसुमानुसारिभिः परिकीर्णा परिवादिनी मुनेः&amp;rsquo; (रघु० ८।३५)। उक्तोऽर्थः। &amp;lsquo;महीं महेच्छः परिकीर्य सूनौ&amp;rsquo; (रघु० १८।३३)। परिकीर्य परिदाय समर्प्य। &amp;lsquo;धष्टिभ्यां भस्मना परिकीर्याङ्गारैश्च&amp;rsquo; (का० श्रौ० २६।३।९)। परिकीर्य आकीर्य।  कृत्  कृत् (कृत संशब्दने)। &amp;lsquo;न दत्त्वा परिकीर्तयेत्&amp;rsquo; (मनु० ४।२३६)। न परिकीर्तयेत् न परस्य कथयेत्, नोच्चैर्घोषयेत्।  क्लृप्  क्लृप् (कृपू सामर्थ्ये)। &amp;lsquo;श्रेयसे शाश्वतो देवो वराहः परिकल्पताम्&amp;rsquo; (उत्तर० ५।२७)। परिकल्पतां परिकल्पयताम् प्रदिशतु वितरतु। &amp;lsquo;गौर्मूल्यं परिकल्प्यताम्&amp;rsquo; (भा० अनु० ५१।२२)। गौः क्रयसाधनं द्रव्यमुत्तमं विज्ञायताम् इत्यर्थः। &amp;lsquo;उभे सन्ध्ये शयानस्य यत्पापं परिकल्प्यते&amp;rsquo; (रा० २।७५।४४)। परिकल्प्यते (शास्त्रेण) विधीयते। &amp;lsquo;दशावरा वा परिषद् यं धर्मं परिकल्पयेत्&amp;rsquo; (मनु० १२।११०)। परिकल्पयेत् विनिगमयेत्, व्यवस्येद्, व्यवस्थापयेत्। &amp;lsquo;सर्वागमानामाचारः प्रथमः परिकल्प्यते&amp;rsquo; (भा० अनु० १४९।३७)। परिकल्प्यते परिगण्यते। &amp;lsquo;सन्धिं च विग्रहं यानमासनं संश्रयं तथा। द्वैधीभावं गुणानेतान्यथावत् परिकल्पयेत्&amp;rsquo; (याज्ञ० १।३४७)॥ यथावत् परिकल्पयेत् सम्यक् प्रयञ्जीत। &amp;lsquo;आर्यपुत्रायमेकाकी नूपुरो न विराजते। अनुरूपस्तदेवास्य द्वितीयः परिकल्प्यताम्&amp;rsquo; (कथा० २५।१७३)॥ परिकल्प्यतां निर्माप्यताम्। &amp;lsquo;अन्यत्र वासं परिकल्पयन्तु&amp;rsquo; (व० बृ० सं० ५९।११)। वासं गृहं निर्मान्त्वित्यर्थः। &amp;lsquo;न त्वेनं वणिजं तात श्राद्धे च परिकल्पयेत्&amp;rsquo; (भा० अनु० २३।२५)। परिकल्पयेत् केतयेत्, निमन्त्रयेत। &amp;lsquo;श्यामान् वारणपुष्पांश्च तथाष्टपदिका लताः। तत्र तत्र परिक्लृप्ता ददर्श स महीपतिः&amp;rsquo; (भा० अनु० ५४।६)॥ परिक्लृप्ता विद्यमानाः। &amp;lsquo;परिकल्पितसान्निध्या काले काले च वन्दिषु&amp;rsquo; (रघु० ४।६)। परिकल्पितं कृतं साधितम्। &amp;lsquo;चित्रे निवेश्य परिकल्पितसत्त्वयोगा&amp;rsquo; (शा० २।१०)। उक्तोऽर्थः। &amp;lsquo;मिथुनं परिकल्पितं त्वया सहकारः फलिनी च नन्विमौ&amp;rsquo; (रघु० ८।६१)। परिकल्पितं प्रणीतं रचितं योजितम्। &amp;lsquo;निश्चिते गमनेऽन्येद्युर्लग्ने च परिकल्पिते&amp;rsquo; (कथा० १५।१२७)। परिकल्पिते नियते। &amp;lsquo;यं सर्वशैलाः परिकल्प्य वत्सम्&amp;rsquo; (कु० १।२)। परिकल्प्य, विधाय, वत्सत्वमारोप्य।  क्रम्  क्रम् (क्रमु पादविक्षेपे)। &amp;lsquo;परि वाजपतिः कविरग्नि र्हव्यान्यक्रमीत्&amp;rsquo; (ऋ० ४।१६।३)। पर्यक्रमीत् परितो गतवान्, पर्यरभतेत्यर्थः। &amp;lsquo;तामन्वेष्टुं स नृपतिः परिचक्राम सर्वतः&amp;rsquo; (भा० आदि० १७१।४३)। परिचक्राम परिबभ्राम पर्याट। &amp;lsquo;अक्षौहिणीपरिवृतः परिचक्राम मेदिनीम्&amp;rsquo; (रा० १।५१।२१)। उक्तोऽर्थः। &amp;lsquo;मृत्युमेव तत् पर्यक्रामत्&amp;rsquo; (ऐ० ब्रा० ३।१४)। पर्यक्रामत्=अत्यक्रामत्, उदलङ्घत। &amp;lsquo;यथाविधि यथान्यायं परिक्रामन्ति शास्त्रतः&amp;rsquo; (रा० १।१४।३)। शास्त्रोक्तस्वस्वक्रियाक्रममविस्मृत्य प्रवर्तन्त इत्याहेति कतकः। &amp;lsquo;पर्यक्रामंश्च विधिवत् स्वे स्वे कर्मणि याजकाः&amp;rsquo; (रा० १।१४।३)। इति पाठान्तरम्। &amp;lsquo;प्राकारं परितः शरासनधरैः क्षिप्रं परिक्रम्यताम्&amp;rsquo; (मुद्रा० २।१३)। धानुष्काश्चङ्क्रम्यन्तामित्याह। &amp;lsquo;परिक्रान्ता मही सर्वा सत्त्ववन्तश्च सूदिताः&amp;rsquo; (रा० १।४०।७)। परिक्रान्ता भ्रान्ता। &amp;lsquo;परिक्रान्तेषु लघुषु अध्वर्युपुरुषेषु च&amp;rsquo; (मात्स्य० पु० १४३।८)। &amp;lsquo;छायामिव प्रतान्त्सूर्यः परिक्रामन्ननीनशत्&amp;rsquo; (अथर्व० ८।६।८)। उक्तोऽर्थः। &amp;lsquo;परिक्रामति संसारे चक्रवत्&amp;rsquo; (भा० वन०)। परिवर्तमाने। &amp;lsquo;इदं चोदात्तदन्तानां कुञ्जराणां तरस्विनाम्। शैलपार्श्वे परिक्रान्तम्…&amp;rsquo; (रा० २।१००।१०)॥ परिक्रान्तं परिक्रमणस्थानम्। अधिकरणे क्तः। &amp;lsquo;स समीक्ष्य परिक्रान्तं सीताया राक्षसस्य च&amp;rsquo; (रा० ३।६४।३९)। परिक्रान्तं परिक्रमम्। पादन्यासमिति यावत्। नपुंसके भावे क्तः। &amp;lsquo;ऊरुवेगेन महता भीमेन परिकर्षिणा। उत्सहेऽहं परिक्रान्तुं (=परिक्रमितुम्) सर्वानाकाशगोचरान्&amp;rsquo; (रा० ५।३।४२)। परिक्रमितुमासादयितुमत्यासादयितुमिति वा। &amp;lsquo;सेयं सर्वज्ञस्य ज्ञेया व्यवस्थाऽनुपदं न शक्या परिक्रमितुम्&amp;rsquo; (३।१।३ न्यायसूत्रे भा०)। परिक्रमितुं परावर्तयितुम्, प्रत्याख्यातुम्। &amp;lsquo;परिक्रम्यावलोक्य च&amp;rsquo; (नाटकेषु कविवाक्यम्)। परिक्रम्य चङ्क्रमणं कृत्वा।  क्री  क्री (डुक्रीञ् द्रव्यविनिमये)। &amp;lsquo;य एवास्य मृत्यौ पादस्तमेव तेन परिक्रीणाति&amp;rsquo; (श० ब्रा० ११।३।३।५)। क्रीणातीत्येवार्थः। &amp;lsquo;पवस्तैस्त्वा (हे ओषधे) पर्यक्रीणन्&amp;rsquo; (अथर्व० ४।७।६) पर्यक्रीणन् विन्यमयन्त। विनिमयेनागृह्णन्नित्यर्थः। &amp;lsquo;ब्राह्मणं सुरापं परिक्रीणीयात्&amp;rsquo; (शां० श्रौ० १५।१५।१४)। परिक्रीणीयात् परिक्रीणीत अवक्रीणीत भाटकेन गृह्णीयात्। &amp;lsquo;कृतेनोपकृतं वायोः परिक्रीणानमुत्थितम्&amp;rsquo; (मैनाकमद्रिम्) (भट्टि० ८।८)। कृतेन प्रत्युपकारेण कृतमुपकारं प्रतिददानम्। &amp;lsquo;संभोगाय परिक्रीतः कर्तास्मि तव नाप्रियम्&amp;rsquo; (भट्टि० ८।७८)। परिक्रीतः क्रीतः। &amp;lsquo;शतेन शताय वा परिक्रीतः&amp;rsquo; (दासः) (सि० कौ०)। नियतकालभृत्यतया स्वीकृत इत्यर्थः। &amp;lsquo;अन्तेबासी बा जुहुयाद् ब्रह्मणा स परिक्रीतः। क्षीरहोता वा जुहुयाद् धनेन स परिक्रीतः&amp;rsquo; (न्या० भा० ४।१।६०)। &amp;lsquo;ऋत्विजः शवद्रव्यं दक्षिण्यं प्रतिष्ठाप्य तत्परिक्रीतास्त्यागं कुर्वन्ति&amp;rsquo; (मी० शा० भा० १०।२।१७।४७)। &amp;lsquo;भक्त्यै मुक्तिः परिक्रीता सद्भिर्विष्णोरुषादिभिः&amp;rsquo; (बोप० ५।१८)। भक्त्यै भक्त्या। करणेऽर्थे सम्प्रदानं वा। अत्र क्रयणम् एवार्थः, न तु परिक्रयणम्। भक्तिरत्र भृतिरित्युपचर्यते। &amp;lsquo;नियतकाला मुक्तिः स्वीक्रियत इति भक्तिपरा न सहन्ते।** &amp;lsquo;परिक्रयणे सम्प्रदानमत्यतरस्याम्&amp;rsquo; (पा० १।४।४४)। परिशब्दः सामीप्यं द्योतयति। क्रयो नामात्यन्तिकं स्वीकरणम्। नियतकालं तु तत्समीपमेवेति परिशब्दस्यार्थ इति पदमञ्जरी। परितः क्रयणं परिक्रयणमिति व्युत्पत्तिस्तु न साध्वी। विपरीतार्थाख्यानप्रसक्तेः। दीक्षितोपि शब्दकौस्तुभे हरदत्तमेवानुविधत्ते। &amp;lsquo;कोशांशेनाथ कुप्येन सर्वकोशेन वा पुनः। शेषप्रकृतिरक्षार्थं परिक्रय उदाहृतः&amp;rsquo; (का० नी० सा० ९।१८)॥ परिक्रयः सन्धिविशेष एतल्लक्षणः।  कीड्  कीड् (कीडृ विहारे)। &amp;lsquo;यैः परिक्रीडसे सीते विश्वस्तैर्मृगपोतकैः&amp;rsquo; (रा० ३।६१।५)। परिक्रीडसे परितः क्रीडसि। &amp;lsquo;मरुतस्तमभितः परिचिक्रीडुः&amp;rsquo; (श० ब्रा० २।५।२।२०)। &amp;lsquo;परिक्रीडस्व सानुषु&amp;rsquo; (भट्टि० ८।१०)।  क्रुश्  क्रुश् (क्रुश आह्वाने रोदने च)। &amp;lsquo;भीममार्तस्वरं कृत्वा हाहेति परिचुक्रुशुः&amp;rsquo; (भा० आदि० ११९।४२)। परिचुक्रुशुः परितश्चक्रन्दुः। &amp;lsquo;परिक्रुष्टं च&amp;rsquo; (आप० ध० १।१८।१७)। भोक्तुकामा आगच्छत इत्येवं परिक्रुश्य सर्वत आहूय यद् दीयते तत् परिक्रुष्टमुच्यते।  क्लम्  क्लम् (क्लमु ग्लानौ)। &amp;lsquo;सन्तप्तवक्षाः सोऽत्यर्थं… परिक्लाम्यति&amp;rsquo; (सुश्रुत० २।४४७।७)। परिक्लाम्यति अत्यन्तं ग्लायति।  क्लिद्  क्लिद् (क्लिदू आर्द्रीभावे)। &amp;lsquo;तीर्थोदकपरिक्लिन्नं दीप्यमानमिवानलम्&amp;rsquo; (मुनिम्) (रा० १।४८।२४)। परिक्लिन्नम् अभिषिक्तम्।  क्लिश्  क्लिश् (क्लिशू विबाधने)। &amp;lsquo;परिक्लिश्यमाने च&amp;rsquo; (पा० ३।४।५५)। परिक्लेशः सर्वतो बाधनम् इति काशिका। उरः प्रतिपेषं युध्यन्त इत्युदाहरणम्। कृत्स्नमुरः पीडयन्तो युध्यन्त इति तदर्थः।  क्षर्  क्षर् (क्षर संचलने)। &amp;lsquo;ऊर्मिर्यः पवित्रे पर्यक्षरत्&amp;rsquo; (ऋ० ९।६४।११)। पर्यक्षरत् परितोऽस्यन्दत। &amp;lsquo;परि णः क्षरा सहस्रिणीरिषः&amp;rsquo; (ऋ० ९।६१।३)। परिक्षर प्रवाहय।  क्षि  क्षि (क्षि क्षये)। &amp;lsquo;अनादेयं नाददीत परिक्षीणोपि पार्थिवः&amp;rsquo; (मनु० ८।१७०)। परिक्षीणः कृशकोषः। &amp;lsquo;परिक्षयोऽप्यधिकं रमणीयः&amp;rsquo; (मृच्छ० १)। परिक्षयो विभवापकर्षः। &amp;lsquo;व्रजद्भिरार्द्रेन्धनवत् परिक्षयम्&amp;rsquo; (कि० १६।५७)।  क्षि  क्षि (क्षि निवासगत्योः)। &amp;lsquo;अग्निं हीमाः प्रजाः परिक्षियन्ति&amp;rsquo; (ऐ० ब्रा० ६।३२)। परिक्षियन्ति परिगृह्य वसन्ति। उपसर्गवशात् सकर्मकत्वम्।  क्षिप्  क्षिप् (क्षिप प्रेरणे)। &amp;lsquo;…ततः सर्वान् परिचिक्षेप पार्थिवान्&amp;rsquo; (भा० द्रोण० २६।४६)। &amp;lsquo;गवां सहस्रमप्येकं न च विश्राणितं मया। परिक्षिपसि दण्डेन यावत्तावदवाप्स्यसे&amp;rsquo; (रा० २।३२।३६)। परिक्षिपसि उपरिक्षिपसि इति संस्कृतशार्मण्यकोषः। तन्न विचारसहम्। परिशब्दो न क्वचिदुपर्यर्थमाह। दण्डक्षेपेण यावद् वेष्टयसीत्येवार्थोऽक्लेशेन लभ्यः। दण्डेन परिक्षेपः परिग्रहः पदार्थजातस्य विवक्षितः। &amp;lsquo;पित्तजे रक्तजे वापि सकृदेव परिक्षिपेत्&amp;rsquo; (सुश्रुत० सूत्र० १८।२७)। परिक्षिपेत् व्रणं पट्टेन परिवेष्टयेत्। &amp;lsquo;प्रणयाच्चाभिमानाच्च परिचिक्षेप राघवम्&amp;rsquo; (रा० २।३०।२)। परिचिक्षेप सोपहासवचनमुक्तवतीति टीकाकृद्रामः। विनिनिन्देत्यर्थः। संस्कृतशार्मण्यकोषकारौ तु आशिश्लेष, उपजुगुहे, दोर्भ्यां परिरेभे इत्यर्थ इत्याचक्षाते। स न शक्योऽभ्युपैतुम्। तत्र व्यवहारादर्शनात्। परिपूर्वस्य क्षिपेर्वेष्टनमर्थः प्रसिध्यति। कामं परिरम्भो नाम वेष्टनप्रकारो भवति, तथापि तत्रार्थे परिक्षिपेर्व्यवहारो नास्ति। प्रकरणविरोधाच्च। इहैवानन्तरे श्लोके सीताकृतो रामक्षेपः श्रूयते&amp;ndash;किं त्वाऽमन्यत वैदेहः पिता मे मिथिलाधिपः। राम जामातरं प्राप्य स्त्रियं पुरुषविग्रहम इति। अभिमानादिति हेतुवचनाच्च निन्दापरमेव वाक्यमिति व्यवसीयते। &amp;lsquo;समन्ततः परिक्षिप्ता माताऽभून्मे दवाग्निना&amp;rsquo; (भा० आश्रम० ३८।१८)। परिक्षिप्ता परीताऽऽलीढा। &amp;lsquo;अन्त्रेण पृथिवी दृष्टा परिक्षिप्ता जनार्दन&amp;rsquo; (भा० उ० १४३)। परिक्षिप्ता वेष्टिता। &amp;lsquo;कालधर्मपरिक्षिप्तः पाशैरिव महागजः&amp;rsquo; (रा० २।७२।३७)। परिक्षिप्तः सन्दानितः, बद्धः संयतः। &amp;lsquo;दुःसहा हि परिक्षिप्ताः क्वणद्भिरलिगाथकैः&amp;rsquo; (भट्टि० ६।८४)। उक्तोऽर्थः। &amp;lsquo;त्रिलोचनाक्षिविक्षेपपरिक्षिप्तमहैनसि&amp;rsquo; (स्कन्द० पु० का० ४।७५।४८)। पराशब्दस्य स्थाने परिशब्दो व्यवहारभेदाय कल्पते। दूरं क्षिप्तानि महान्त्येनांसि यस्य तस्मिन्। &amp;lsquo;कोष्ठकीकृत्य चाप्येनं परिक्षिप्य च सर्वशः&amp;rsquo; (भा० शल्य० २३।८७)। परिक्षिप्य, परिवेष्ट्य परीत्य। &amp;lsquo;महार्णवपरिक्षेपं लङ्कायाः&amp;rsquo; (रघु० १२।६६)। परिक्षेपः परिवेषः। &amp;lsquo;असतां च परिक्षेपः सतां च परिगूहनम्&amp;rsquo; (का० नी० सा० १४।५१)। परिक्षेपो दानमानाभ्यां व्यपरोपणम् इति मङ्गला। परित्याग इत्युपाध्यायनिरपेक्षा। &amp;lsquo;चतुष्पथगदायुद्धे&amp;rsquo; (भा० आदि० ६८।१२)। चत्वारः प्रक्षेपविक्षेपपरिक्षेपाभिक्षेपाख्याश्चत्वारः पन्थानोऽस्येति चतुष्पथम्। परिक्षेपो बहुषु समन्तात् परिभ्रमणेन शत्रूणां क्षेप इति नीलकण्ठः।  क्षु  क्षु (क्षु शब्दे)। &amp;lsquo;अनुहवं परिवादं परिक्षवम्&amp;rsquo; (अथर्व० १९।८।४)। परितः क्षवः परिक्षवः क्षुत्। परिरिह वर्जने वा। वर्जिते प्रदेशे क्षवः परिक्षवः।  खन्  खन् (खनु अवदारणे)। परितः खन्यते (खायते) इति परिखा।  ख्या  ख्या (ख्या प्रकथने, चक्षिङ आदेशः ख्याञिति वा)। &amp;lsquo;दिवो धर्तारं उर्विया परिख्यन्&amp;rsquo; (ऋ० १०।१०।२)। परितः पश्यन्तीत्यर्थः। &amp;lsquo;अथ योऽयं भावोऽप्सु परिख्यायते यश्चायमादर्शे&amp;rsquo; (छां० उ० ८।७।४)। परिख्यायते दृश्यत उपलभ्यते। &amp;lsquo;मा नो…मरुतः परि ख्यन्&amp;rsquo; (ऋ० १।१६२।१)। मा परिख्यन् मोपेक्षिषत, माऽवजीगणन्। &amp;lsquo;मेन्द्रो नो विष्णुर्मरुतः परिख्यन्&amp;rsquo; (ऋ० ७।९३।८)। उक्तोऽर्थः। &amp;lsquo;अञ्जनेति परिख्याता पत्नी केसरिणः कपेः&amp;rsquo; (रा० ५।२।१४)। &amp;lsquo;परिख्याताऽऽख्याता कीर्तिता।&amp;rsquo; (५।१२)। &amp;lsquo;सूतपुत्र यथा भार्गवस्य महात्मनः। च्यवनत्वं परिख्यातं तन्ममाचक्ष्व पृच्छतः&amp;rsquo; (भा० आदि० ५।१२)। परिख्यातं विज्ञातं मतम्।  खिद्  खिद् (खिद दैन्ये)। &amp;lsquo;लोकसंस्थानविज्ञान आत्मनः परिखिद्यतः&amp;rsquo; (भा० पु० ३।९।२८)। खिद्यतः=खिद्यमानस्य, दुर्मनायमानस्य, उद्विजमानस्य। &amp;lsquo;उत्सङ्गेऽस्य शिरः कृत्वा सुष्वाप परिखिन्नवत्&amp;rsquo; (भा० आदि० ४७।१५)। परिखिन्नवत् परिश्रान्तवत्। &amp;lsquo;क्षुधिताश्च परिश्रान्ताः परिखिन्नाः पिपासिताः&amp;rsquo; (रा० ४।५१।२)। परिखिन्नाः परिद्यूना दूनमनस्काः। &amp;lsquo;कान्तावियोगपरिखेदितचित्तवृत्तिः&amp;rsquo; (ऋतु० ६।२६)। विरहातुरः, वियोगविक्लवः।  गण्  गण् (गण संख्याने)। &amp;lsquo;अपरिगणितगुणगण ईश्वरे&amp;rsquo; (भा० पु० ६।९।३५)। परिगणनं कार्त्स्न्येन गणनं कलनं संख्यानम्। &amp;lsquo;इत्यपरिगणयन्गुह्यकस्तं ययाचे&amp;rsquo; (मेघ० ५)। अपरिगणयन् अचिन्तयन्, अविमृशन्।  गम्  गम् (गम्लृ गतौ) &amp;lsquo;…चन्द्ररश्मयः। पर्यगच्छञ्छनैः सर्वा दिशः खं च क्षितिं तथा&amp;rsquo; (भा० द्रोण० १८४।५१)॥ व्याप्नुवन्नित्यर्थः। &amp;lsquo;इति सीताञ्जलिं कृत्वा पर्यगच्छन्मनस्विनी&amp;rsquo; (न्यग्रोधम्) (रा० २।५५।२५)। पर्यगच्छत् पर्यक्रामत्, प्रदक्षिणमकरोत्। &amp;lsquo;ताः ( प्रजाः) अग्निना पर्यगच्छत्&amp;rsquo; (ऐ० ब्रा० ३।३६)। पर्यगच्छत् पर्यवेष्टयत्। अग्निं प्राकारमकरोदित्यर्थः। &amp;lsquo;तानि रथो भूत्वा पर्यगच्छत् तानि परिगत्यात्मन्नधत्त&amp;rsquo; (श० ब्रा० ९।४।१।२)। पर्यगच्छत् आसादयत्। &amp;lsquo;यथा हि मेरुः सूर्येण नित्यशः परिगम्यते&amp;rsquo; (भा० वन० १०४।३)। परिगम्यते परिक्रम्यते प्रदक्षिणीक्रियते। &amp;lsquo;परि द्यामिव सूर्योऽहीनां जनिमागमम्&amp;rsquo; (अथर्व० ६।१२।१)। पर्यागमम् पर्याटम्। &amp;lsquo;तावाश्रमनदीश्चैव वनानि च सरांसि च। तस्यां निशि विचिन्वन्तौ दम्पती परिजग्मतुः&amp;rsquo; (भा० आदि० ७९१८)। उक्तोऽर्थः। &amp;lsquo;वृषलत्वं परिगता ब्राह्मणानामदर्शनात्&amp;rsquo; (भा० अनु० ३३।२१)। परिगताः प्राप्ताः। &amp;lsquo;सर्वलोको ह्ययं मन्ये बुद्ध्या परिगतस्त्वया&amp;rsquo; (भा० शां० २२७।१०७)। &amp;lsquo;प्रथमपरिगतार्थस्तं रघुः सन्निवृत्तं विजयिनमभिनन्द्य&amp;rsquo; (रघु० ७।८१)। परिगतार्थो विदितवृत्तान्तः। &amp;lsquo;परिगतशरच्चन्द्रकिरणास्त्रियामाः&amp;rsquo; (भर्तृ० ३।७६)। परिगताः प्रसृता व्याप्ताः। &amp;lsquo;सर्वे परिगता देशा यज्ञियं न लभे पशुम्&amp;rsquo; (रा० १।६१।१४)। परिगता आसादिता विचिताः। &amp;lsquo;सर्वे परिगताः शैलाः&amp;rsquo; (रा० ४।३७।३६)। उक्तोऽर्थः। &amp;lsquo;वयं येभ्यो जाताश्चिरपरिगता एव खलु ते&amp;rsquo; (भर्तृ० ३।३८)। परिगताः परित्यज्य गताः प्रेताः। परिप्राप्ते परिगतं प्रज्ञाते परिवेष्टिते इति वैजयन्ती। &amp;lsquo;ह्रीपरिगतो बुद्ध्या परित्यज्यते&amp;rsquo; (हितोप०)। ह्रियाऽऽविष्ट इत्यर्थः। तेनाष्टौ परिगमिताः समाः कथंचित्। परिगमिताः क्षपिता नीताः। &amp;lsquo;ममापि च क्षपयतु नीललोहितः पुनर्भवं परिगतशक्तिरात्मभूः&amp;rsquo; (शा० ७।३५) परितो गता शक्तिर्यस्य, व्याप्तसामर्थ्यः। &amp;lsquo;परीक्ष्य तत्त्वं परिगन्तुमर्हसि&amp;rsquo; (भा० शां० २२८।९६)।  गर्ह्  गर्ह् (गर्ह कुत्सायाम्)। &amp;lsquo;किं चान्यन्मयि दुर्वृत्तं येन मां परिगर्हसे&amp;rsquo; (भा० उ० ४९।३०)। परिगर्हसे भृशं कुत्सयसि बलवन्निन्दसि अवगायसितराम्। &amp;lsquo;धर्माधर्मं च प्राकृतं परिगर्हयन्&amp;rsquo; (भा० शा० ३१९।९८)। उक्तोऽर्थः।  गल्  गल् (गल भ्रंशने लौकिकः)। &amp;lsquo;महाद्रयः परिगलिताग्रसानवः&amp;rsquo; (भा० आदि० १९।२६)। परिगलिता भ्रष्टा अधःपतिताः। &amp;lsquo;पङ्क-परिगलितचरणभङ्गं कृत्वा&amp;rsquo; (पञ्चत०)। परिगलितो निमग्नः।  गुप्  गुप् (गुपू रक्षणे)। &amp;lsquo;प्रजा औरसबद् धर्मावेक्षमाणः पर्यगोपायत्&amp;rsquo; (भा० पु० ५।२।१)। परितोऽरक्षदित्यर्थः। &amp;lsquo;अनार्या ये न जानन्ति समयं मन्दचेतसः। तेभ्यः परिजुगुप्सेथाः&amp;rsquo; (भा० शां० ८३।११)। आत्मानं रिरक्षिषेरित्यर्थः। इह निन्दायां सन्न।  गुह्  गुह् (गुहू संवरणे)। &amp;lsquo;असतां च परिक्षेपः सतां च परिगूहनम्&amp;rsquo; (भा० नी० सा० १४।५१)। परिगूहनं पूजया स्वीकरणम् इति मङ्गला। संवरणमित्युपाध्यायनिरपेक्षा।  गै  गै (गै शब्दे)। &amp;lsquo;अथैनं सामभिः परिगायति&amp;rsquo; (श० ब्रा० ९।१।२।३३)। इममभितः सामानि गायतीत्यर्थः। &amp;lsquo;नृत्यन्ति परिगायन्ति वेदयन्तो महद् भयम्&amp;rsquo; (भा० भीष्म० ३।७)। परिगायन्ति चञ्क्रम्यमाणा गायन्तीत्यर्थः। &amp;lsquo;एतैः कर्मगुणैर्लोके नामाग्नेः परिगीयते&amp;rsquo; (भा० अनु० ८५।७८)। परिगीयते सर्वत्र कीर्त्यते। &amp;lsquo;चितावाहितमुद्गाता त्रिर्यामेन परिगायन्&amp;rsquo; (का० श्रौ० २२।६।१५)। उक्तोऽर्थः। &amp;lsquo;यानि नामानि गौणानि विख्यातानि महात्मनः। ऋषिभिः परिगीतानि…&amp;rsquo; (भा० अनु० १४९।१३)॥  ग्रह्  ग्रह् (ग्रह उपादाने)। &amp;lsquo;मय्यहं तं परिगृह्णामि देवम्&amp;rsquo; (अग्निम्) (अथर्व० १२।२।३३)। परिगृह्णामि=अन्तर्दधामि, परिवेष्टयामि। &amp;lsquo;द्यावापृथिवीभ्यां वा एतं जातं देवाः पर्यगृह्णन्&amp;rsquo; (ऐ० ब्रा० १।१६)। उक्तोऽर्थः। &amp;lsquo;बाहुना परिजग्राह दक्षिणेन शिरोधराम्&amp;rsquo; (वृकोदरः) (भा० आदि० १६३।२६)। बाहुना कन्धरां परिजग्राह परितो गृहीतवान्। तं राक्षसमगलहस्तयतेत्यर्थः। &amp;lsquo;भुजाभ्यां परिजग्राह भीमसेनं महाबलम्&amp;rsquo; (भा० आदि० १६३।२१। आददे वेष्टयामास। &amp;lsquo;भुजाभ्यां पर्यगृह्णीतां महाकायौ महाबलौ&amp;rsquo; (भा० द्रोण० १७८।२९)। &amp;lsquo;ते प्राञ्चं विष्णुं निपाद्य छन्दोभिरभितः पर्यगृह्णन्&amp;rsquo; (श० ब्रा० १।२।५।६)। &amp;lsquo;परिमण्डलाभ्यामिण्ड्वाभ्यामुखां परिगृह्णाति&amp;rsquo; (का० श्रौ० १६।५।३)। &amp;lsquo;अहमिद्धि पितुष्परि मेधामृतस्य जग्रभ&amp;rsquo; (ऋ० ८।६।१०)। वशेऽकार्षमित्याह। &amp;lsquo;शुष्णस्य चित्परि माया अगृभ्णाः।&amp;rsquo; (ऋ० ५।३१।७)। पर्यगृह्णीथाः पर्यवेष्टयः, वशेऽकरोः, आत्मसादकरोः। &amp;lsquo;अथ पशुकामः सायं पशुषु समेतेषु अग्निहोत्रं जुहुयात्। ब्रह्म वा अग्निहोत्रम्। ब्रह्मणैवैतत् पशून्परिगृह्णाति&amp;rsquo; (जै० ब्रा० १।५)। परिगृह्णाति अवरुणद्धि। &amp;lsquo;भूयिष्ठानहं पशून्यजमाने पर्यग्रहीषम्&amp;rsquo; (ऐ० ब्रा० ६।२४)। पर्यग्रहीषमस्थापयम्। &amp;lsquo;तथैव परिजग्राह वन्येन हविषा तदा&amp;rsquo; (भा० आदि० १७५।८)। परिजग्राह निमन्त्रयाञ्चक्रे। &amp;lsquo;पाद्यं परिगृहाणेदमासनं च&amp;rsquo; (द्रौप० ४।१३)। परिगृहाण आदत्स्व, प्रतीच्छ, स्वीकुरु। &amp;lsquo;परिगृहाण गते सहकारतां त्वमतिमुक्तलताचरितं मयि&amp;rsquo; (माल० ४।१३)। स्वीकुर्वित्येवार्थः। &amp;lsquo;परिगृह णातु तां कन्याम्&amp;rsquo; (पञ्चत ० ५।८४)। दारकर्मणा स्वी कुवित्यर्थः। &amp;lsquo;तं दनुश्च दनायूश्च मातेव पितेव च परिजगृहतुः&amp;rsquo; (श० ब्रा० १।६।३।९)। प्रत्युत्थानाभिवादाभ्यां सच्चक्रतुरित्याह। &amp;lsquo;मातापितृभ्यामुत्सृष्टं…यं पुत्रं परिगृह्णीयात्&amp;rsquo; (मनु० ९।१७१)। पुत्रकृतकं स्वीकुर्यादित्यर्थः। &amp;lsquo;स्थलयोदकं परिगृह्णन्ति&amp;rsquo; (तै० सं० १।६।१०।५)। कूलेन जलं निरुन्धन्तीति वाक्यार्थः। &amp;lsquo;वेदिं च परिगृह्णाति&amp;rsquo; (तै० सं० १।६।९)। परितो रेखा आलिखतीत्यर्थः। &amp;lsquo;बहुत्वं परिगृह्णीयात्साक्षिद्वैधे नराधिपः&amp;rsquo; (मनु० ८।७३)। परिगृह्णीयात् प्रमाणत्वेनाङ्गीकुर्यादित्यर्थः। संवादिनो बहून् साक्षिणोऽनुसृत्य विवादं निर्णयेदिति तात्पर्यम्। &amp;lsquo;भ्रातरं भरतं रामः परिजग्राह पाणिना&amp;rsquo; (रा० २।१००।२)। इह परिणा नार्थः। पाणौ जग्राहेत्येवार्थः। &amp;rsquo; नैनमूर्ध्वं न तिर्यञ्चं न मध्ये परिजग्रभत्&amp;rsquo; (वा० सं० ३२।२)। परिच्छिनत्ति परिवृणोति। ग्रहेर्जुहोत्यादित्वमूरीकृत्य शतरि रूपम्। &amp;lsquo;स्वर्गः परिगृहीतश्च स्वधर्मं परिरक्षता&amp;rsquo; (रा० ४।२४।१०)। परिगृहीतो वशे स्थापितः। &amp;lsquo;परिगृहीतो वा एतस्य यज्ञः परिगृहीता देवताः&amp;rsquo; (ऐ० ब्रा० १।३)। उक्तचर एवार्थः। &amp;lsquo;ब्रह्मणा परिगृहीता&amp;rsquo; (कुम्भी) (अथर्व० ११।३।१५)। &amp;lsquo;अथ यत्सुवर्णरजताभ्यां कुशीभ्यां परिगृहीतः&amp;rsquo; (चत्वालः) आसीत् (तै० ब्रा० १।५।१०।२)। परिगृहीतः परितोऽवलम्बितः। &amp;lsquo;देवेन च परिगृहीतः&amp;rsquo; (माल० १) आत्मीयः कृत इत्यर्थः। &amp;lsquo;राक्षसमतिपरिगृहीतः&amp;rsquo; (मुद्रा० १)। अमात्यराक्षसबुद्ध्या कृतसाहाय्यः। &amp;lsquo;अधिगच्छति महिमानं चन्द्रोपि निशापरिगृहीतः&amp;rsquo; (माल० १।१३)। निशापरिगहीतः=निशया कृतसाहचर्य्यः, तयाऽवष्टब्धः। &amp;lsquo;येनेदं भूतं भुवनं भविष्यत् परिगृहीतममृतेन सर्वम्&amp;rsquo; (वा० सं० ३४।४)। परिगृहीतं परिगतं वेष्टितम्। &amp;lsquo;अनृतं सत्येन परिगृहीतम्&amp;rsquo; (श० ब्रा० १४।८।६।२)। &amp;lsquo;इमामद्भिः परिगृहीताम्&amp;rsquo; (छां० उ० ३।११।६)। इमां पृथिवीं समुद्रैः परिवेष्टितां परिहितामित्यर्थः। &amp;lsquo;प्रवृत्तहिंसानामपरिगृहीतानाम्&amp;rsquo; (कौ० अ० २।२६।३)। अपरिगृहीतानां (वनानाम्) अकृतवेष्टनानामनिर्मितवृतीनाम्। &amp;lsquo;ते ह्यपरिगृहीतमभिनीय विक्रीणीरन्&amp;rsquo; (कौ० अ० ५।२।२५)। अपरिगृहीतमस्वभूतम्, अपरिग्रहम्। &amp;lsquo;अन्यच्चापरिगृहीतम्&amp;rsquo; (आप० ध० २।१०।६)। उक्तोऽर्थः। &amp;lsquo;इदमुपनतमेवं रूपमक्लिष्टकान्ति प्रथमपरिगृहीतं स्यान् न वेति व्यवस्यन्&amp;rsquo; (शा० ५।१९)। परिगृहीतं परिग्रहः कलत्रमिति स्वीकृतम्। प्रचुरतृणकाष्ठो रक्ष्यमाणः परिगृहीतो भूप्रदेशो विवीत इति मिताक्षरा। परिगृहीतः कृतवेष्टः। वृतियुक्तः। &amp;lsquo;परिश्रिते स्तुवन्ति ब्रह्मणः परिगृहीत्यै&amp;rsquo; (पञ्च० ब्रा० ४।९।११)। परिगृहीत्यै परितो ग्रहणाय। बहिर्गमनाभावायेत्यर्थः। &amp;lsquo;जगामैव तदा कुन्ती गान्धारी परिगृह्य ह&amp;rsquo; (भा० आश्रम० १६।९)। परिगृह्य सहादाय, तां सहचरीं कृत्वा। &amp;lsquo;देवादिशरीरं परिगृह्य&amp;rsquo; (सां० का० ४२ इत्यत्र टीका)। परिगृह्य आस्थाय, आधाय। &amp;lsquo;कार्ष्णायसमलङ्कारं परिगृह्य च नित्यशः&amp;rsquo; (भा० अनु० २५९४)। परिगृह्य परिधाय धृत्वा। &amp;lsquo;अक्षान्स कक्षे परिगृह्य वाससा&amp;rsquo; (भा० वि० ७।१)। परिगृह्य परिवेष्ट्य, आच्छाद्य। &amp;lsquo;न्यविशन्त ततः सर्वे परिगृह्य सरस्वतीम्&amp;rsquo; (भा०)। उक्तोऽर्थः। उत्तीर्येति तु कश्चित्। तन्न। अत्रार्थेऽन्यत्र व्यवहारादर्शनात्। &amp;lsquo;स्कन्नमात्रं च तुच्छुकं स्रुवेण परिगृह्य सः&amp;rsquo; (भा० अनु० ८५।१०१)। परिगृह्य आदाय, संगृह्य, उद्गृह्य, उच्चित्य। &amp;lsquo;पुत्रका इति होवाच ज्ञानेन परिगृह्य तान्&amp;rsquo; (मनु० २।१५१)। ज्ञानेन परिगृह्य शिष्यान् कृत्वेत्यर्थ इति कुल्लूकः। परिगृह्य अतिशय्येति संस्कृतशार्मष्यकोषः। सोऽयमर्थः शब्दमर्यादया न लभ्यः। परिपूर्वो ग्रहिर्नातिशायने दृष्ट:। &amp;lsquo;हस्तेन हस्तं परिगृह्य वध्वाः&amp;rsquo; (रघु० ७।२१)। गृहीत्वेत्येवार्थः। &amp;lsquo;कुशान् सव्येन परिगृह्य&amp;rsquo; (याज्ञ० १।२८३)। परिगृह्य आदाय। &amp;lsquo;परिगृह्य च वैदेहीं वामेनाङ्गेन रावणः&amp;rsquo; (रा० ३।५१।३७)। परिगृह्य परितो गृहीत्वा। &amp;lsquo;शिनेः पौत्रस्य तु रथं परिगृह्य महाद्विपः। अभिचिक्षेप वेगेन&amp;rsquo; (भा० द्रोण० २६।४३)॥ परिगृह्य रुद्ध्वाऽऽस्कद्य वा। संपरिष्वज्य वैदेहीं वामेनाङ्केन रावण इति पाठान्तरम्। &amp;lsquo;इति देवी (कैकेयी) महेष्वासं परिगृह्याभिशस्य च&amp;rsquo; (रा० २।११।१७)। परिगृह्य नियम्य। परिवर्तनान्निवर्त्येत्यर्थः। &amp;lsquo;कुञ्जरस्येव सङ्ग्रामे परिगृह्याङ्कुशग्रहम्। ब्राह्मणैर्विप्रहीणस्य क्षत्रस्य क्षीयते बलम्&amp;rsquo; (भा० वन० २६।१५)॥ परिगृह्य वर्जयित्वा। परिर्वर्जने इति नीलकण्ठः। अङ्कुशेन गृह्णाति निगृह्णातीति अङ्कुशग्रहः। संस्कृतशार्मण्यकोषे त्वन्यथा व्याख्यातम्। &amp;lsquo;ततस्तु सीतामुपलभ्य रावणः सुसम्प्रहृष्टः परिगृह्य मैथिलीम्&amp;rsquo; (रा० ३।५४।३०)। परिग्रहत्वेन (पत्नीत्वेन) विभाव्येति कतकः। &amp;lsquo;परिगृह्य देवा यज्ञमायन्&amp;rsquo; (वा० सं० १७।५६)। परिगृह्य परिशासाभ्यां परितो गृहीत्वा। &amp;lsquo;स्नुषा इव स धर्मात्मा भगिनीरिव चानुजाः। यथा दुहितरश्चैव परिगृह्य ययौ कुरून्&amp;rsquo; (भा० आदि० १०२।५६-५७)॥ परिगृह्य मत्वा विभाव्य। &amp;lsquo;ततः प्राग्ज्योतिषो राजा परिगृह्य महागजम्। प्रेषयामास सहसा युयुधानरथं प्रति&amp;rsquo; (भा० द्रोण० २६।४२।४३)॥ परिगृह्योपच्छन्द्येत्यर्थमभ्यूहतः संस्कृतशार्मण्यकोषकारौ। &amp;lsquo;आसनरज्जुपरिग्रहे&amp;rsquo; (रघु० ९।४६)। परिग्रहो ग्रहणमवलम्बनम्। &amp;lsquo;मानपरिग्रहः&amp;rsquo; (अमरु० ९७)। मानाश्रयणम्। &amp;lsquo;सीमिति परिग्रहार्थीयो वा पदपूरणो वा&amp;rsquo; (नि० १।७)। परिः सर्वतोभावे वर्तते। परिग्रहोन्तर्भावः समावेशः। &amp;lsquo;बहुवचनमनुक्ततद्धितपरिग्रहार्थम्&amp;rsquo; (पा० ४।१।७६ सूत्रे वृत्तिः)। परिग्रहः सङ्ग्रहः। &amp;lsquo;परिग्रहेण तानि चतुर्विंशतिः&amp;rsquo; (शां० श्रौ० १५।५)। सम्पिण्डीकरणेन, सङ्कलनेनेत्यर्थः। &amp;lsquo;आसनपरिग्रहं करोतु देवः&amp;rsquo; (उत्तर० ३)। आसनग्रहणमित्येवार्थः। &amp;lsquo;अर्घ्यपरिग्रहान्ते&amp;rsquo; (रघु० १३।७०)। परिग्रहः स्वीकारः। &amp;lsquo;नवे दारपरिग्रहे&amp;rsquo; (उत्तर० १।१९)। दारपरिग्रहो दारकर्म, परिणयो विवाहः। &amp;lsquo;प्रयतपरिग्रहद्वितीयः&amp;rsquo; (रघु० १।९५)। परिग्रहः पत्नी। &amp;lsquo;असंशयं क्षत्रपरिग्रहक्षमा&amp;rsquo; (शा० १।२२)। उक्तोऽर्थः। &amp;lsquo;प्रमदानां सहस्राणि तव राजन् परिग्रहः&amp;rsquo; (रा० ३।३८।३०)। परिग्रहः पत्न्यः कलत्राणि। जात्यभिप्रायेणैकवचनम्। क्वचिद् राजन्यपरिग्रहे इति सप्तम्यन्तः पाठः। तत्र परिग्रहस्थानमन्तःपुरमुच्यते। &amp;lsquo;बह्वीनामुत्तमस्त्रीणां मम योऽसौ परिग्रहः&amp;rsquo; (रा० ३।५५।१७)। परिग्रहः पत्नीसङ्घातोऽवरोधः। &amp;lsquo;उत्पपात महाभागा मार्गमाणा परिग्रहम्&amp;rsquo; (रा० १।४५।२३)। परिग्रहं पतिम्। परिग्रहीत्रर्थे परिग्रहशब्दः। अयं च कतकानुसारी पाठः। &amp;lsquo;त्यक्तसर्वपरिग्रहः&amp;rsquo; (गीता ४।२१)। परिग्रहः स्वम्, ऋक्थम्। &amp;lsquo;मया निसृष्टं पापं हि परिग्रहमभीप्सता&amp;rsquo; (भा० शां० ७।४१)। परिग्रहोऽर्थसङ्ग्रहः। &amp;lsquo;त्रिदिवे मम यः स्यात्परिग्रहः&amp;rsquo; (हरि० ७२६४)। परिग्रहोऽधिकारः। &amp;lsquo;न हि शूद्रस्य यज्ञेषु कश्चिदस्ति परिग्रहः&amp;rsquo; (मनु० ११।१३)। परिग्रहः सम्बन्धः संसर्ग इति कुल्लूकः। &amp;lsquo;अटवी पर्वताश्चैव नद्यस्तीर्थानि यानि च। सर्वाण्यस्वामिकान्याहु र्नहि तत्र परिग्रहः&amp;rsquo; (भा० अनु० ६६।३५-३६)॥ परिग्रहः स्वामित्वम्। &amp;lsquo;किमर्थं च त्वया विद्धो वराहो मत्परिग्रहः&amp;rsquo; (भा० वन० ३९।१९)। परिग्रहः स्वम्। &amp;lsquo;मा तात साहसं कार्षीर्मम पूर्वपरिग्रहः&amp;rsquo; (भा० वन० ३१२।१२)। परिग्रहो नियम इति नीलकण्ठः। यो मत्प्रश्नान्वदेत् स एव पयः पिबेदित्येवंरूपः। अत्रार्थे पूर्वशब्दो गडुभूतो भवन् न समर्थयते निरुक्तमर्थम्। नियमेऽर्थेऽ प्रसिद्धश्च परिग्रहः। स्वमित्यर्थस्तु मम भाति। अहमस्य सरसः स्वायत्तीकरणे पूर्व इत्यभिप्रायोऽनुमीयते। अयमेवार्थोऽन्यत्रापि भारते श्रितोऽसंशयम्। तद्यथा&amp;ndash;स तु मामब्रवीद् राजन् मम पूर्वपरिग्रहः (वन० १६७।२३)। &amp;lsquo;(द्विजातयः) यज्ञाध्ययननित्याश्च विरताश्च परिग्रहात्&amp;rsquo; (रा० १।६।६४)। परिग्रहः प्रतिग्रहः। &amp;lsquo;राज्ञः परिग्रहोऽयम्&amp;rsquo; (शा० १)। परिग्रह उपायनम् प्राभृतकम्। &amp;lsquo;अतिमात्रभासुरत्वं पुष्यति भानुः परिग्रहादह्नः&amp;rsquo; (माल० १।१३)। परिग्रहः साहाय्यम्। &amp;lsquo;निर्गुणेनापि चापेन शक्रस्य गगने पदम्। अवाप्यताविवेकस्य नृपस्येव परिग्रहे&amp;rsquo; (वि० पु० ५।६)॥ परिग्रहोऽनुग्रहः, पक्षपातः। &amp;lsquo;धन्याः स्मो वः परिग्रहात्&amp;rsquo; (उत्तर० ७।११)। उक्तोऽर्थः। &amp;lsquo;पाशः सलिलराजस्य भ्रातुस्तव परिग्रहे&amp;rsquo; (दुर्गा० ५।५१)। परिग्रहः परिजनः। परिजनविषये वर्तत इत्यर्थः। &amp;lsquo;भद्र, किमयमागन्तुक आहोस्विदिहैव कस्य चित्परिग्रहः&amp;rsquo; (मुद्रा० ५)। परिग्रहो भृतकः परिचारकः। पठति चामरः परिजनेर्थे परिग्रहम्&amp;ndash; पत्नीपरिजनादानमूलशापाः परिग्रहा इति। &amp;lsquo;परिग्रहेण सर्वेण कोषेण च महीयसा&amp;rsquo; (शि० भा० ८।४०)। परिग्रहः परिजनः परिवारः। &amp;lsquo;परिग्रहाच्च साधूनां पृथिव्याश्चैव तेजसा। अतीव पुण्यभागास्ते…&amp;rsquo; (भा० अनु० १०८।१८)॥ परिग्रह आतिथ्यम्, सत्कारः। &amp;lsquo;भगवन् परमनुगृहीतोस्म्यनेन शिष्यजनसामान्येन निदेशेन कृतपरिग्रहमिवात्मानमवैमि&amp;rsquo; (हर्षचरिते भैरवाचार्यं प्रति राज्ञ उक्तिः)। कृतपरिग्रहः सत्कृतः। &amp;lsquo;धनक्षयं नाप्स्यसि मत्परिग्रहात्&amp;rsquo; (अवदा० जातके ५, ३३)। परिग्रहात् सत्कारकरणात्। &amp;lsquo;परिग्रहे ब्राह्मणानामश्वत्थामानमुक्तवान्&amp;rsquo; (भा० सभा० ३५।५)। परिग्रह आतिथ्यम्। &amp;lsquo;परिग्रहेण ब्राह्मणे परिगृह्य महाद्युतिः&amp;rsquo; (भा० आदि० १९५।१)। उक्तोऽर्थः। &amp;lsquo;सर्वथा धर्ममूलोऽर्थो धर्मश्चार्थ-परिग्रहः (भा० द्रोण० ३३।२९)। अर्थपरिग्रहोऽर्थमूलकः। अर्थाभावे यज्ञादेरसम्पत्तेः। नीलकण्ठस्त्वर्थार्थमेवालम्बनीय इति तात्पर्यमित्याह। तन्नातिरुच्यम्। एवकारोक्तमवधारणं च प्रकर्षत्यरुचिम्। &amp;lsquo;बन्धून् प्रियानश्रुमुखान् विहाय परिग्रहान्सौख्यपरिग्रहांश्च&amp;rsquo; (अवदा० जा० ७।९)। सौख्यपरिग्रहान् परिग्रहान् सौख्यमूलानि धनानि। &amp;lsquo;स्ववीर्यविजये युक्ता नैते परपरिग्रहाः&amp;rsquo; (भा० द्रोण० १४४।२२)। परिग्रहाः परायत्ताः परवन्तः। &amp;lsquo;कुम्भयोनिरलङ्कारं तस्मै दिव्यपरिग्रहम्&amp;rsquo; (रघु० १५।५५)। परिग्रहः परिधानीयम्। &amp;lsquo;आलस्यात्संचयः संचयात्परिग्रहः&amp;rsquo; (चरक० विमान० ३।२८)। परिग्रहो ममत्वम् आसङ्गः, अभिष्वङ्गः। &amp;lsquo;प्रज्ञापनीयेन धर्मेण धर्मिणो विशिष्टस्व परिग्रहवचनं प्रतिज्ञा&amp;rsquo; (न्याय भा० १।१।३३)। परिग्रहवचनं परिग्राहकं वचनमिति वाचस्पतिमिश्राः। &amp;lsquo;एतेन शिष्टाः परिग्रहा अपि व्याख्याताः&amp;rsquo; (ब्र० सू० २।१।१२)। परिग्रहा अभ्युपगमाः। &amp;lsquo;शक्तिं चावेक्ष्य दाक्ष्यं च भृत्यानां च परिग्रहम्&amp;rsquo; (मनु० १०।१२४)। भृत्यानां परिग्रहम् पुत्रदारादिभर्तव्यपरिमाणमिति कुल्लूकः। &amp;lsquo;(असुरान्) निनाय निशितैर्बाणैः प्रेताधिपपरिग्रहम्&amp;rsquo; (हरि० २।९७।२०)। प्रेतपतिवासमित्यर्थः। &amp;lsquo;मुक्तोऽयं स्यान्नवेति स्याद् धर्षितो मत्परिग्रहः&amp;rsquo; (भा० शां० ३२०।५५)। परिग्रहः पराभवः। &amp;lsquo;आश्रयन्त्याः स्वभावेन मम पूर्वपरिग्रहम्&amp;rsquo; (भा० शां० ३२०।५७)। परिग्रहः शरीरम्। &amp;lsquo;तस्माद् धर्मार्थकामेषु तथा राज्यपरिग्रहे&amp;rsquo; (भा० शां० ३२०।५१)। राज्यपरिग्रहे राष्ट्ररक्षणे राजकार्यनिर्वहणे। &amp;lsquo;पूर्वं परिग्राहं परिगृह्णाति दक्षिणतः&amp;rsquo; (का० श्रौ० २।६।१८)। वेदेरियत्तां निश्चेतुं दक्षिणादिदिक्त्रये स्प्येन रेखाकरणं पूर्वः परिग्राहः। &amp;lsquo;ब्रह्मन्नुत्तरं परिग्राहं परिग्रहीष्यामि&amp;rsquo; (आप० श्रौ० २।१।३।६)। उक्तोऽर्थः। &amp;lsquo;परिग्राह इत्यत्र परौ यज्ञे&amp;rsquo; (पा० ३।३।४७) इत्यनेन घञ्। &amp;lsquo;परिभूः परिग्रहीता व्यापक इति&amp;rsquo; (अथर्व० ४।३३।६) इत्यत्र सायणः। &amp;lsquo;तामद्य सम्प्रेष्य परिग्रहीतुः&amp;rsquo; (शा० ४।२२)। परिग्रहीता पतिः।  ग्लै  ग्लै (ग्लै हर्षक्षये)। &amp;lsquo;पर्यादयो ग्लानाद्यर्थे चतुर्थ्या&amp;rsquo; इति वार्तिके परिग्लानोऽध्ययनाय पर्यध्ययन इत्युदाहरणं स्थितम्। अध्ययनेऽनभिरुचिरनुत्सुकोऽसमर्थ इत्यर्थः।  घट्  घट् (घट चेष्टायाम्)। &amp;lsquo;विटजनपरिघाटितेव वीणा&amp;rsquo; (मृच्छ० ) परिघाटिता स्पृष्टा, आमृष्टा, आहता। विटजननखघट्टितेति पाठान्तरम्।  घट्ट्  घट्ट् (घट्ट चलने)। &amp;lsquo;तव सा कथासु परिघट्टयति श्रवणं यदङ्ग लिमुखेन मुहुः&amp;rsquo; (शिशु० ९।६४)। परिघट्टयति स्फालयति।  घूर्ण  घूर्ण (घुण घूर्ण भ्रमणे) &amp;lsquo;परिघूर्णामि …हृदयं मे विदीर्यते&amp;rsquo; (भा० आदि० ५३।२१-२२। परिघूर्णाभि परिभ्रमामि। घूर्णतीव च मे मनः… हृदयं दीर्यतीव चेति पाठान्तरम्।  चक्ष्  चक्ष् (चक्षिङ् व्यक्तायां वाचि)। &amp;lsquo;श्रद्धाविरहितं यज्ञं तामसं परिचक्षते&amp;rsquo; (गीता १७।१३)। परिचक्षते प्रचक्षते व्याहरन्ति निर्दिशन्ति। &amp;lsquo;वेदप्रदानादाचार्यं पितरं परिचक्षते&amp;rsquo; (मनु० २।१७१)। परिचक्षते अभिदधति, अभिलपन्ति, व्यपदिशन्ति। &amp;lsquo;इतिहासमिमं विप्राः पुराणाः परिचक्षते&amp;rsquo; (भा० आदि० १३।६)। परिचक्षते कथयन्ति वाचयन्ति वर्णयन्ति वर्तयन्ति। &amp;lsquo;अप्रजस्य महाभागा द्वारं न परिचक्षते। स्वर्गे…&amp;rsquo; (भा० आदि० १२०।१५।१६)॥ न परिचक्षते न कथयन्ति, न ब्रुवते। &amp;lsquo;यो न्वेवं मानुषं ब्राह्मणं हन्ति त न्वेव परिचक्षतेऽथ किं य एतम्&amp;rsquo; (श० ब्रा० ३।९।४।१७)। परिचक्षतेऽपराद्धं घोषयन्ति। &amp;lsquo;तस्मादिह कृतप्रज्ञास्त्यागं न परिचक्षते&amp;rsquo; (भा० शां० १०।१८)। संन्यासं न प्रशंसन्तीत्यर्थः। &amp;lsquo;अन्नं न परिचक्षीत तद्व्रतम्&amp;rsquo; (तै० उ० ३।८।११)। न परिचक्षीत न निराकुर्यात्। अन्नं पात्रे समुपनतमवरमपि न प्रत्यादिशेदित्यर्थः। &amp;lsquo;तदु पुनः परिचक्षते&amp;rsquo; (ऐ० ब्रा० ८।७)। पूर्वोक्तं मतं नाद्रियन्तेऽन्येऽभिज्ञा इत्यर्थः। &amp;lsquo;को वैनं परिचक्षीत&amp;rsquo; (भा० पु० ४।१४।३३)। परिचक्षीत अवगणयेत्, अवधीरयेत्। &amp;lsquo;विद्युति चाभ्यग्रायां स्तनयित्नावप्रायत्ये प्रेतान्ने नीहारे च मानसं परिचक्षते&amp;rsquo; (आप० ध० १।११।२१)। परिचक्षते वर्जयन्ति। &amp;lsquo;श्वभिरपपात्रैश्च श्राद्धस्य दर्शनं परिचक्षते&amp;rsquo; (आप० ध० २।७।१७।२०)। &amp;lsquo;श्वभिरपपात्रैश्च श्राद्धस्पर्शनं परिचक्षते&amp;rsquo; (सत्या० श्रौ० २७।५।४८)। परिचक्षते प्रतिषेधन्ति गर्हन्ते। &amp;lsquo;यच्चान्यत् परिचक्षते&amp;rsquo; (आप० १।१७।२७)। &amp;lsquo;नैताः (अपः) परिचक्षीत वहन्त्योऽथवा स्थिताः&amp;rsquo; (कृत्य० तरु० द्वितीये खण्डे ३५२ पृष्ठे)। परिचक्षीत परिवदेत्। &amp;lsquo;विश्वन्तरो ह सौषद्मनः श्यापर्णान् परिचक्षाणो विश्यापर्णं यज्ञमाजह्ने&amp;rsquo; (ऐ० ब्रा० ७।२७)। परिचक्षाणः परिहरन्, निराकुर्वन्। &amp;lsquo;प्रद्विषन्ति परिख्यातं राजानमतिखादिनम्&amp;rsquo; (भा० शां० ८७।१९)। &amp;lsquo;किमित्ते विष्णो परिचक्ष्यं भूत् प्र यद् ववक्षे शिपिविष्टो अस्मि&amp;rsquo; (ऋ० ७।१००।६)। &amp;lsquo;परिचक्ष्यं प्रख्यापनीयमप्राख्यापनीयमिति वा&amp;rsquo; (नि० ५।८।१)। &amp;lsquo;मा वो वचांसि परिचक्ष्याणि वोचम्&amp;rsquo; (ऋ० ६।५२।१४)। परिचक्ष्याणि वर्जनीयानि। &amp;lsquo;न वाऽवसाने हास्योभयतोरात्रं हुतं भवति नो काञ्चन परिचक्षां कुरुते&amp;rsquo; (जै० ब्रा० १।६१)। परिचक्षाऽनादरः। &amp;lsquo;एवमेवानु विवक्षेत् तस्यैतस्य परिचक्षेति&amp;rsquo; (श० ब्रा० १।३।५।१४)। उक्तोऽर्थः।  चर्  चर् (चर गतिभक्षणयोः)। &amp;lsquo;भूम्या अन्तं पर्येके चरन्ति&amp;rsquo; (ऋ० १०।११४।१०)। परिचरन्ति परिभ्रमन्ति। &amp;lsquo;पर्येका चरति वर्तनिं गौः&amp;rsquo; (ऋ० ३।७।२)। &amp;lsquo;त्रिधातवः परमा अस्य गावो दिवश्चरन्ति परि सद्यो अन्तान्&amp;rsquo; (ऋ० ५।४७।४)। दिवोऽन्तान्परिचरन्तीत्यन्वयः। &amp;lsquo;ययातिरपि रूपेण पूरोः पर्यचरन्महीम्&amp;rsquo; (हरि० १।३०।३४)। पर्यचरत् पर्याटत्, व्यचरत्। &amp;lsquo;आकर्णपलितः श्यामो वयसाऽशीतिपञ्चकः। रणे पर्यचरद् द्रोणो वृद्धः षोडशवर्षवत्&amp;rsquo; (भा० द्रोण० १९४।४३)॥ उक्तोऽर्थः। &amp;lsquo;विचिन्त्यैवं नलो राजा सभां पर्यचरत्तदा&amp;rsquo; (भा० वन० ६२।१७)। पर्यचरत् पर्यक्रमीत्। &amp;lsquo;आम्रं छित्त्वा कुठारेण निम्बं परिचरेत्तु कः&amp;rsquo; (रा० २।३५।१६)। परिचरेत् सेवेत, पुष्येत्, संवर्धयेत्। &amp;lsquo;कथो नु ते परि चराणि विद्वान् वीर्या मघवन्या चकर्थ&amp;rsquo; (ऋ० ५।२९।१३)। परिचराणि परिचर्यां (ते) करवाणीत्यर्थः। &amp;lsquo;गुणोदारान्दारान् परिचरामः सविनयम्&amp;rsquo; (भर्तृ० ३।४०)। परिचरामः सेवामहे, उपास्महे, अन्वास्महे, उपतिष्ठामः। &amp;lsquo;अनुत्पन्नं ज्ञानं यदि यदि वा सन्देहविधुरं विपर्यस्तं वा स्यात् परिचर वसिष्ठस्य चरणौ&amp;rsquo; (महावीर० ३।३६)। परिचर सेवस्व भजस्व, अर्चय। &amp;lsquo;आभिर्मत्प्रत्ताभिः परिचारयस्व&amp;rsquo; (कठोप० १।१।२५)। परिचारयस्व सेवयस्व। आत्मानमिति शेषः। इत्थम्भूते परिचारयतेः प्रयोगे कर्मभूत आत्मशब्दस्त्यज्यत इति व्यवहारः। &amp;lsquo;तेऽभितः परिचरन्त ऐत् (आयन्) पशुमेव निरान्त्रं शयानम्&amp;rsquo; (ऐ० ब्रा० २।१३)। परिचरन्तः पर्यटन्तः। &amp;lsquo;स आजगाम जैवलिं प्रवाहणं परिचारयमाणम्&amp;rsquo; (श० ब्रा० १४।९।१।१)। परिजनेनात्मानं सेवयमानम्। &amp;lsquo;अनुगुप्ता अप आहरेत् परिचरणीयाः&amp;rsquo; (गो० गृ० १।१।२४)। परिचरणीयाः सेव्याः। परिचर्यन्ते निर्वाह्यन्त आचमनादीनि याभिरिति। बाहुलकात्करणेऽनीयर् इति कश्चित्। &amp;lsquo;एष तस्यापि ते मार्गः परिचार्यस्य मालव&amp;rsquo; (भा० उ० १०९।२१)। परिचार्यः सेव्यः। &amp;lsquo;कौसल्या तं हयं तत्र परिचर्य समन्ततः&amp;rsquo; (रा० १।१४।३३)। परिचर्य परिक्रम्य, प्रदक्षिणीकृत्य। &amp;lsquo;परिचर्यां स्वकां तस्मै यथावत् प्रत्यवेदयत्&amp;rsquo; (भा० वन० ७७।५)। परिचर्या=अटाट्या। &amp;lsquo;आचचक्षे यथान्यायं परिचर्यां च भारत&amp;rsquo; (भा० शां० १२६।७)। उक्तोऽर्थः। &amp;lsquo;परिच्छदेन क्षेत्रेण वेश्मना परिचर्यया। परीक्षेत कुलं राजन्…&amp;rsquo; (भा० उ० ३९।४४)॥ परिचर्यया आचारेण। &amp;lsquo;यस्या मापः परिचराः समानीरहोरात्रे अप्रमदं क्षरन्ति&amp;rsquo; (अथर्व० १२।१।९)। परिचराः स्रवन्त्यः, अस्थावराः। परिधिस्थः परिचरः (अमरः)। परिधौ सेनान्ते तिष्ठति परिधिस्थः। परि समान्तात् चरति रक्षितुमिति परिचरः। आरक्षः। &amp;lsquo;परिचारेषु तीर्थेषु विविधेष्वाकरेषु च।&amp;rsquo; (भा० वि० २६।१०)। परि आगत्य चरन्त्येषु परिचारा राजपुराणि इति नीलकण्ठः सर्वज्ञनारायणश्च। &amp;lsquo;प्रीतो स्मि परमं भद्रे परीचारेण ते शुभे&amp;rsquo; (भा० वन० ३०५।१३)। परीचारः परिचर्या सेवा। &amp;lsquo;परीचारेण महता गुरु तं पर्यतोषयत्&amp;rsquo; (भा० आश्व० १६।२६)। उक्तोऽर्थः। &amp;lsquo;सत्यमग्निपरीचारो विविक्तानां च सेवनम्&amp;rsquo; (भा० शां० १९६।१०)। अग्निपरीचारःअग्निपरिचर्या=अग्निपरिक्रिया=अग्निहोत्रम्। &amp;lsquo;एतत्परिचरणावितरौ वेदौ&amp;rsquo; (शां० ब्रा० ६।११)। परिचरणौ परिचारकौ उपकारकौ परिपूरकौ, अनुबन्धभूतौ। अत्र कर्तरि ल्युर्द्रष्टव्यः।  चि  चि (चिञ् चयने)। &amp;lsquo;यानेवाध्वर्युः शकलान् परिचिनोति&amp;rsquo; (शां० ब्रा० ८।४)। परिचिनोतिः परितः समूहति। &amp;lsquo;परि स्वयं चिनुषे अन्नमास्ये&amp;rsquo; (ऋ० १०।९१।५)। परिचिनुषे परिक्षिपसि। &amp;lsquo;विभक्तमप्येकसुतेन तत्तयोः परस्परस्योपरि पर्यचीयत&amp;rsquo; (रघु० ३।२४)। पर्यचीयत अवर्धत। &amp;lsquo;एता भुवः परिचिनोषि&amp;rsquo; (महावीर० ७।११)। परिचिनोषि जानासि। &amp;lsquo;परिचितविविक्तेन मनसा&amp;rsquo; (शा० ५।१०)। परिचितं विदितम्। &amp;lsquo;नामैवैतत् परिचितमपि ते विस्मृतं कस्य हेतोः&amp;rsquo; (मुद्रा० १।१)। उक्तोऽर्थः। &amp;lsquo;चिरं परिचिताः कस्य वेश्या इव विभूतयः&amp;rsquo; (रा० च०)। परिचिताः संसृष्टाः सम्बद्धाः। &amp;lsquo;हेतुः परिचयस्थैर्य वक्तुर्गुणनिकैव सा&amp;rsquo; (शिशु० २।७५)। परिचयस्थैर्यमम्यासदार्ढ्यम्। &amp;lsquo;जाने तत्र भवती हंसपदिका वर्णपरिचयं करोति&amp;rsquo; (शा० ५)। उक्तोऽर्थः। &amp;lsquo;त्रिवृति गोमय-परिचये शृतमश्नाति&amp;rsquo; (कौ० सू० २२।१०-१२)। &amp;lsquo;परिचिदसि&amp;rsquo; (वा० सं० १२।५३)। परि सर्वतश्चितासीत्याह।  छद्  छद् (छद अपवारणे)। &amp;lsquo;परिच्छन्नो ययौ पार्थो भ्रातृभिः सह पाण्डवः&amp;rsquo; (भा० सभा० ५९।२०)। परिच्छन्नः सपरिच्छदः। &amp;lsquo;सेना परिच्छदस्तस्य&amp;rsquo; (रघु० १।१९)। परिच्छदश्छत्रचामराद्यलङ्करणोपकरणम्। &amp;lsquo;प्रगल्भाश्चानुरक्ताश्च ते तव स्युः परिच्छदाः&amp;rsquo; (भा० शां० ८३।६)। परिच्छदाः सेनान्यादयः (नील०)। &amp;lsquo;शाखावसक्तकमनीय-परिच्छदानाम्&amp;rsquo; (कि० ७।४०)। परिच्छदः परिधानीयम् आकल्पः, नेपथ्यम्। &amp;lsquo;साधुशय्यापरिच्छदाः&amp;rsquo; (वि० पु० ४।२।९७)। परिच्छदाः प्रावरणानि। &amp;lsquo;नरपतिरतिवाहयाम्बभूव क्वचिदसमेतपरिच्छदस्त्रियामाम्&amp;rsquo; (रघु० ९।७०)। परिच्छदः परिजनः। &amp;lsquo;मन्त्री दानमानाभ्यां वशीकृतपरिच्छदः&amp;rsquo; (राज० ३।४९९)। उक्तोऽर्थः। &amp;lsquo;विवास्यो वा भवेद्राज्यात्सद्रव्यः सपरिच्छदः&amp;rsquo; (मनु० ९।२४१)। परिच्छदो गृहोपकरणम्। &amp;lsquo;विद्यालयं सितगृहं सपरिच्छदं तत्&amp;rsquo; (बुद्ध० )। परिच्छदो वितानमुल्लोचः, चन्द्रोदयः। &amp;lsquo;दर्शनीयास्तु काम्बोजाः शुकपत्रपरिच्छदाः&amp;rsquo; (भा० द्रोण० २३।७)। शुकपत्राभरोमाण इति नील०। पत्रं पक्षः।  छिद्  छिद् (छिदिर् द्वैधीकरणे) &amp;lsquo;तस्मादमूलमुभयतः परिच्छिन्नं भवति&amp;rsquo; (कुशम्) (श० ब्रा० ३।८।२।१५)। परिच्छिन्नं परितश्छिन्नम्, विकृत्तं परिलूनम्। &amp;lsquo;परिच्छिन्ना भरता अर्भकासः&amp;rsquo; (ऋ० ७।३३।६)। &amp;lsquo;उभयतः परिच्छिन्ना मध्यमं पदं संश्लिष्यामह इति वदन्तः&amp;rsquo; (बौ० ध० २।६।११।२८)। परिच्छिन्ना विच्छिन्ना म्रष्टाः। &amp;lsquo;परिच्छिन्नप्रभावर्द्धि र्न मया न च विष्णुना&amp;rsquo; (कु० २।५८ )। न परिच्छिन्नप्रभावर्द्धिरनवगाढमहिमातिशय इति मल्लिः। परिच्छिन्नो विदितपर्यन्त इति शब्दार्थः। &amp;lsquo;कथं नामात्मानं परं चैवापरिच्छिद्य&amp;rsquo; (तन्त्रा० ३।३)। अपरिच्छिद्य सम्यगविदित्वा, परमार्थतोऽनवसाय। तत्त्वतोऽज्ञात्वा। &amp;lsquo;शीर्षच्छेद्यं परिच्छिद्य नियन्ता शस्त्रमाददे&amp;rsquo; (रघु० १५।५१)। परिच्छिद्य निश्चित्य। &amp;lsquo;परिच्छिद्यैव कामानां सर्वेषां चैव कर्मणाम्। मूलं बुद्धीन्द्रियग्रामं शकुन्तानिव पञ्जरे&amp;rsquo; (भा० शां० १८०।२८)॥ परिच्छिद्य निरुध्य। &amp;lsquo;भगवती नौ गुणदोषतः परिच्छेत्तुमर्हति&amp;rsquo; (माल० १) (भगवती) नौ तारतम्यं विज्ञातुम्, नौ प्रकर्षापकर्षौ यथातथं विज्ञातुम्। &amp;lsquo;ऊर्ध्वं गतं यस्य न चानुबन्धि यशः परिच्छेत्तुमियत्तयाऽलम्&amp;rsquo; (रघु० ६।७७)। इयदिति न शक्यं वेदितुम् इत्यर्थः। &amp;lsquo;परिच्छेदातीतः सकलवचनानामविषयः&amp;rsquo; (मालती० १।३०)। इदमित्थमिति ज्ञानं परिच्छेदः। &amp;lsquo;परिच्छेदो हि पाण्डित्यम्&amp;rsquo; (हितोप० १।१४७)। परिच्छेदो विवेकः। &amp;lsquo;इत्यारूढबहुप्रतर्कमपरिच्छेदाकुलं मे मनः&amp;rsquo; (शा० ५।९)। परिच्छेदोऽध्यवसायः, निश्चयः, सन्देहान्तगमनम्। &amp;lsquo;परिच्छेदव्यक्तिर्भवति न पुरःस्थेपि विषये&amp;rsquo; (मालती० १।३१)। परिच्छेदोऽसङ्कीर्णं वस्तुस्वरूपम्। &amp;lsquo;शक्याशक्यपरिच्छेदं कुर्याद् बुद्ध्या प्रसन्नया&amp;rsquo; (का० नी० सा० ११।३३)। परिच्छेदो विविच्य ज्ञानम्, भेदेनानुभूतिः। &amp;lsquo;किं वातादीनां ज्वरादीनां च नित्यः संश्लेषः परिच्छेदो वा&amp;rsquo; (सुश्रुत० सूत्र० २४।११)। परिच्छेदः पृथग्भावः।  जन्  जन् (जनी प्रादुर्भावे)। &amp;lsquo;यदेको विश्वं परि भूम जायसे&amp;rsquo; (अथर्व० १३।२।३)। &amp;lsquo;सस्येन परिजातः सस्यको मणिः।&amp;rsquo; पा० ५।२।६८ इत्यत्र वृत्तावुदाहरणम्। परितो जातः परिजातः। &amp;lsquo;विद्मा ते सर्वाः परिजाः पुरस्तात्&amp;rsquo; (अथर्व० १९।५६।६)।  जप्  जप् (जप जल्प व्यक्तायां वाचि, जप मानसे च)। &amp;lsquo;हविष्यमन्नं प्रथमं परिजपितं भुञ्जीत&amp;rsquo; (गो० गृ० २।३।१८) परिजपितमभिमन्त्रितम्।  जि  जि (जि जये, अभिभवे च)। &amp;lsquo;तेन परिजय्यलभ्यकार्यसुकरम्&amp;rsquo; (पा० ५।१।९३)। परिजय्यं सर्वतो जेयम्। परिः सर्वतो भाव इति न्यासः।  जॄ  जॄ (जॄष् वयोहानौ, जॄ वयोहानौ)। &amp;lsquo;वासांसि परिजीर्णानि&amp;rsquo; (भा० वि० १३।८)। परिजीर्णानि नूतनानीति विषमपदविवरणम्। श्लिष्यति नामायमर्थः प्रकृते।  ज्ञा  ज्ञा (ज्ञा अवबोधने)। &amp;lsquo;पर्यपृच्छत्सुहृद्वर्गं पर्यजानन् न चैव ते&amp;rsquo; (भा० वन० १२२।१९)। पर्यजानन् प्रत्यभ्यजानन्। &amp;lsquo;सत्यसन्धः परिज्ञातो यस्य पुत्रः स राघवः&amp;rsquo; (रा० ३।५६।२)। परिज्ञातः सर्वत्र विदितः। &amp;lsquo;तपस्विभिः कैश्चित् परिज्ञातोस्मि&amp;rsquo; (शा० १ )। परिज्ञातः प्रत्यभिज्ञातः। &amp;lsquo;नीता पौरैः परिज्ञाता पितुरेव निवेशनम्&amp;rsquo; (बृ० क० म० वे० ३।२१४)। उक्तोऽर्थः।  ज्या  ज्या (ज्या वयोहानौ)। &amp;lsquo;तं ब्रह्म प्रपन्नं क्षत्रं (कर्तृ) न परिजिनाति&amp;rsquo; (ऐ० ब्रा० ७।२२)। परिजिनाति हिनस्ति। वेदे ज्या नित्यं सकर्मकः। हिंसावृत्तिश्च।  डी  डी (डीङ् विहायसा गतौ)। &amp;lsquo;परिडीनं तु सर्वतः&amp;rsquo; (भा० कर्ण० ४१।२७)।  तन्  तन् (तनु विस्तारे)। &amp;lsquo;इमं तं लोकमद्भिः परितनोति&amp;rsquo; (श० ब्रा० ७।१।१।१३)। &amp;lsquo;अपसलवि सृष्टया रज्ज्वा परितत्य&amp;rsquo; (का० श्रौ० २१।३।२२)। परितत्य परिवेष्ट्य।  तप्  तप् (तप सन्तापे)। &amp;lsquo;तं शापमनुसंस्मृत्य पर्यतप्यत भृशं तदा&amp;rsquo; (भा० आदि० १८२।२६)। पर्यतप्यत दुःखितोऽभवत्, दुर्मना अभूत्। &amp;lsquo;के स्वीकृता न विषयाः परितापयन्ति&amp;rsquo; (हितोप० ३।११६)। परितापयन्ति भृशं दुःखयन्ति। &amp;lsquo;शमयति परितापं छायया संश्रितानाम्&amp;rsquo; (शा० ५।७)। परितापमौष्ण्यानुभूतिम्। &amp;lsquo;गुरुपरितापानि गात्राणि&amp;rsquo; (शा० ३।१६)। सर्वतस्तापः परितापः, आतपकृतस्तापो दाहः। &amp;lsquo;प्रसक्ते निर्वाणे हृदय परितापं वहसि किम्&amp;rsquo; (माल० ३।१)। परितापो व्यथा वेदना। &amp;lsquo;विरचितविविधविलापं सा परितापं चकारोच्चैः&amp;rsquo; (गीत० ७)।  तर्क्  तर्क् (तर्क भाषार्थः)। &amp;lsquo;मनोरथैश्चैव तु चिन्तयामि तथैव बुद्ध्या परितर्कयामि&amp;rsquo; (रा० ५।३०।१८)। दाक्षिणात्यास्तु मनोरथः स्यादिति चिन्तयामि तथापि बुद्ध्यापि वितर्कयामि इत्येवं ५।३२।१३ इत्यत्र पठन्ति। &amp;lsquo;न ह्यहं तं कपिं मन्ये कर्मणा परितर्कयन्&amp;rsquo; (रा० ५।४६।६)। रावणस्योक्तिरेषा। परितर्कयन् अनुमिमानः। ऊहमानः। जुष परितर्कणे इति धातुपाठः। परितर्कणमूहो हिंसा वेति दीक्षितः। &amp;lsquo;कच्चिन्न तर्कयुक्ता वा ये चाप्यपरितर्किताः। त्वया वा तव वाऽमात्यै र्बाध्यन्ते तात मानवाः&amp;rsquo; (रा० गोरे० २।१०९।१६)॥ अपरितर्किता न्यायतोऽपरीक्षिताः।  तुद्  तुद् (तुद व्यथने)। &amp;lsquo;आरुह्य वृक्षान्निर्मूलान् गजः परितुदन्निव&amp;rsquo; (भा० उ० ७५।८)। पादैर्मर्दयन्निव। परिरुजन्निति पाठान्तरम्।  तुष्  तुष् (तुष प्रीतौ) &amp;lsquo;दूर्वाङ्कुरैरपि संभृतया सपर्यया किल परं परितुष्यसि&amp;rsquo; (भा० पु० ५।३।६)। परितुष्यसि अतिमात्रं प्रसीदसि। &amp;lsquo;व्यसनेषु च सर्वेषु पितेव भवति दुःखितः। उत्सवेषु च सर्वेषु पितेव परितुष्यति&amp;rsquo; (रा० २।२।३३)॥ परितुष्यति हृष्यति नन्दति। &amp;lsquo;वयमिह परितुष्टा वल्कलैस्त्वं दूकूलैः&amp;rsquo; (भर्तृ० ३।५४)। परितुष्टाः सन्तुष्टाः तृप्ताः। &amp;lsquo;आ परितोषाद् विदुषां न साधु मन्ये प्रयोगविज्ञानम्&amp;rsquo; (शा० १।२)। परितोषः प्रसत्तिः।  तृद्  तृद् (उ तृदिर् हिंसानादरयोः)। &amp;lsquo;परि तृन्धि पणीनामारया हृदया कवे&amp;rsquo; (ऋ० ६।५३।५)। परितृन्धि अतिविध्य।  तॄ  तॄ (तॄ प्लवनतरणयोः)। &amp;lsquo;यं शम्बरं पर्यतरत्&amp;rsquo; (अथर्व० २०।३४।१२)। पर्यतरत् पर्यभवत्।  त्यज्  त्यज् (त्यज हानौ)। &amp;lsquo;प्रारब्धमुत्तमगुणा न परित्यजन्ति&amp;rsquo; (भर्तृ०, मुद्रा० २।१७)। न परित्यजन्ति न विजहति न विरमयन्ति। &amp;lsquo;या पत्या वा परित्यक्ता&amp;rsquo; (मनु० ९।१७५)। परित्यक्ता निराकृता प्रत्यादिष्टा। &amp;lsquo;दिवं देवाः परित्यज्य&amp;rsquo; (भा० पु० ५।२।१६)। परित्यज्य विहाय। &amp;lsquo;यो ध्रुवाणि परित्यज्य अध्रुवाणि निषेवते&amp;rsquo; (हितोप०)। परित्यज्य परिहृत्य, उपेक्ष्य।  त्रस्  त्रस् (त्रसी उद्वेगे)। &amp;lsquo;विद्रवन्ति परित्रस्ताः&amp;rsquo; (रा० ३।५४।७)। परित्रस्ताः कम्पिताः, भीता उद्विग्नाः।  त्रै  त्रै (त्रैङ् पालने)। &amp;lsquo;आत्मनश्च परित्राणे…। …घ्नन् धर्मेण न दुष्यति&amp;rsquo; (मनु० ८।३४९)। परिः सर्वतो भावे। शरीरभार्याधनपुत्ररक्षार्थमिति मेधातिथिः।  त्वर्  त्वर् (ञि त्वरा संभ्रमे)। &amp;lsquo;परि त्वरमाण आयातु मित्रः&amp;rsquo; (कौ० सू० ५५)। परित्वरमाण इतस्त्वरितं क्रामन्।  दा  दा (डुदाञ् दाने)। &amp;lsquo;तामु ते परिदद्मसि&amp;rsquo; (अथर्व० १।१४।३)। रक्षणार्थं समर्पयामः। रक्षणार्थं दानं परिदानमिति सायणः। &amp;lsquo;अस्मिन्नर्थे परिददातिः शौनकीयायां संहितायामन्यत्रापि&amp;rsquo; १।३०।२, ३।११।७, ८।२।२०, १९।५०।७ इत्यादिषु प्रदेशेषु प्रयुक्तः। &amp;lsquo;प्रजापतिर्हि वैश्याय सृष्ट्वा परिददौ पशून्। ब्राह्मणाय राज्ञे च सर्वाः परिददे प्रजाः&amp;rsquo; (मनु० ९।३२७, भा० शां० ६०।२३)॥ उक्तोऽर्थः। &amp;lsquo;परिदद्या हि धर्मज्ञे भरते मम मातरम्&amp;rsquo; (रा० २।५३।१८)। परिदानं रक्ष्यतया प्रदानमिति भूषणकारः। &amp;lsquo;यौ ते श्वानौ यम रक्षितारौ चतुरक्षौ पथिरक्षी नृचक्षसौ। ताभ्यामेनं परिदेहि राजन्&amp;rsquo; (ऋ० १०।१४।११)। अत्र रक्षणमात्रमर्थो न तु रक्षार्थं दानम्। &amp;lsquo;त्रि ते दुष्ष्वप्न्यं सर्वमाप्त्ये परिदद्मसि&amp;rsquo; (ऋ० ८।४७।१५)। परिदद्मसि परिदद्मः परादद्मः परित्यजामः। श्रन्यत्र स्थापयाम इति वेति सायणः। &amp;lsquo;ब्रह्मणे वै तद्यजमानस्य पशून् परिददाति गुप्त्यै&amp;rsquo; (श० ब्रा० १।७।१।८)। इह दानमात्रमर्थः, रक्षाया गुप्त्यै इत्यनेनोक्तत्वात्। &amp;lsquo;छद्मना परिददामि मृत्यवे&amp;rsquo; (उत्तर० १।४५)। इहापि दानमात्रमर्थः। &amp;lsquo;अग्निमेव तत् सर्वतो गोप्तारं परिदत्ते&amp;rsquo; (ऐ० ब्रा० १।२८)। परिदत्ते प्रार्थयत इति षड्गुरुशिष्यः। स्वीकरोतीति च सायणः। &amp;lsquo;यास्वेव देवतासु परीत्तो भवति तास्वेवैनं पृच्छति&amp;rsquo; (शां० गृ० २।१२।२)। परीत्तः परिदत्तः समर्पितः। &amp;lsquo;आत्मन एवैषा परीत्तिः&amp;rsquo; (तै० ब्रा० २।३।५।५)। परीत्तिः परिदानं रक्षा। &amp;lsquo;ब्राह्मणाय गृहेवासिने परिदाय गृहानेति&amp;rsquo; (तै० ब्रा० १।१।१०।६)। त्वमेवैतान् रक्षेति तस्मै समर्प्येत्याह। &amp;lsquo;स तत्र सीतां परिदाय मैथिलीम्&amp;rsquo; (रा० ३।१४।३६)। रक्षार्थमर्पयित्वेत्यर्थः। &amp;lsquo;मुहुर्मुहुश्च वैदेहीं परिदाय महायशाः&amp;rsquo; (रा० ७।४९।१९)। तपस्विनीभ्यो रक्षार्थं प्रदायेत्यर्थः। यः परिवेत्त्रे कन्यां ददाति स परिदायी। हारीतवचनं च विज्ञानेश्वरो याज्ञवल्क्ये मिताक्षरायां (३।२६५) उद्धरति&amp;ndash; ज्येष्ठेऽनिविष्टे कनीयान्निविशमानः परिवेत्ता भवति परिवित्तिर्ज्येष्ठः परिवेदनी कन्या परिदायी दातेति। &amp;lsquo;स यदेतामत्रात्मनः परिदां न वदेत&amp;rsquo; (श० ब्रा० ९।२।१।१७)। परिदाऽऽत्मसमर्पणवाक्।  दिव्  दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु, दिवु परिकूजने)। &amp;lsquo;परिदेवन्ति करुणं सर्वे मानुषबुद्धयः&amp;rsquo; (हरि० २।१२।३१)। परि देवन्ति देवयन्ते परिदेवयन्ते विलपन्ति। &amp;lsquo;खरदूषणयोर्भ्रात्रोः पर्यदेविष्ट सा पुरः&amp;rsquo; (भट्टि० ४।३४)। पर्यदेविष्ट पर्यदेवीत् पर्यदीदिवत् व्यलपीत्। &amp;lsquo;मां पश्य मद्रि मा पुत्रौ परिदेवीश्च देवि मा&amp;rsquo; (अवदा० जा० ९।८६)। मा परिदेवीः=माऽनुशोचीः। &amp;lsquo;आशङ्कमाना तत्पापमात्मानं पर्यदेवयत्&amp;rsquo; (भा० वन० ६५।३०)। उक्तोऽर्थः। &amp;lsquo;परिदेवति तान् वीरान् धृतराष्ट्रो महीपतिः&amp;rsquo; (भा० वन० २३८।३)। &amp;lsquo;करुणं परिदेवतीम्&amp;rsquo; (भा० उ० १७८।१)। परिदेवतीं परिदेवयमानाम्, विलपन्तीम्। चोदयन्तीं पुनः पुनर् इति पाठान्तरम्। &amp;lsquo;अथ हायं परिद्यून उवाच&amp;rsquo; (श० ब्रा० ११।४।१।८)। परिद्यूनः खिन्नः। &amp;lsquo;दृष्ट्वा पुत्रपरिद्यूनं किमकुर्वत मामकाः&amp;rsquo; (भा० द्रोण० ८५।४)। पुत्र परिद्यूनं पुत्रवधसन्तप्तम्। &amp;lsquo;शोकजाश्रुपरिद्यूना&amp;rsquo; (रा० २।४७।२)। परिग्लाना। &amp;lsquo;एतद्योनीनि भूतानि तत्र का परिदेवना&amp;rsquo; (भा० शां० २२४।१७)। &amp;lsquo;पञ्चभिः संभृतः कायो यदि पञ्चत्वमागतः। कर्मभिः स्वशरीरस्थैस्तत्र का परिदेवना&amp;rsquo; (याज्ञ० ३।९)॥ किमर्थको विलाप इत्यर्थः।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;यतिथीं तत्समां परिदिदेश&amp;rsquo; (श० ब्रा० १।८।१।५)। &amp;lsquo;तिस्रो वै गतयो राजन् परिदिष्टाः स्वकर्मभिः। मानुष्यं स्वर्गवासश्च तिर्यग्योनिश्च&amp;rsquo; (भा० वन० १२४९७)। परिदिष्टा निश्चिताः, मताः, अभ्युपगताः।  दिह्  दिह् (दिह उपचये)। &amp;lsquo;यद्विजामन् परुषि वन्दनं भुवदष्ठीवन्तौ परि कुल्फौ च देहत्&amp;rsquo; (ऋ० ७।५०।२)। परिदेहत् सर्वत उपलिम्पेत्।  दी  दी (दी गतिकर्मा छान्दसः)। &amp;lsquo;रथो यद् वां पर्यर्णांसि दीयत्&amp;rsquo; (ऋ० १।१८०।१)। परिदीयत् परिगच्छति। परितो गच्छति। &amp;lsquo;आपो नप्त्रे घृतमन्नं वहन्तीः स्वयमत्कैः परिदीयन्ति यह्वीः&amp;rsquo; (ऋ० २।३५।१४)। &amp;lsquo;पर्यन्या नाहुषा युगा मह्ना रजांसि दीयथः&amp;rsquo; (ऋ० ५।७३।३)। &amp;lsquo;उदन्वता परिदीया रथेन&amp;rsquo; (ऋ० ५।८३।७)। उभयत्र पूर्वोक्त एवार्थः। परिदीया इत्यत्र सांहितिको दीर्घः।  दू  दू (दूङ् परितापे)। &amp;lsquo;दह्यतीव शरीरं मे संवृतस्य तवेषुभिः। मर्माणि परिदूयन्ते मुखं च परिशुष्यति&amp;rsquo; (भा० भीष्म०)। परिदूयते परितप्यते।  दृश्  दृश् (दृशिर् प्रेक्षणे)। &amp;lsquo;यश्चिदापो महिना पर्यपश्यत्&amp;rsquo; (ऋ० १०।१२१।८)। परितः पश्यतीत्यर्थः। &amp;lsquo;यथादर्शे तथात्मनि यथा स्वप्ने तथा पितृलोके। यथाप्सु परीब ददृशे तथा गन्धर्वलोके&amp;rsquo; (कठोप० २।३।५)। परिददृशे दृष्टेर्गोचरो भवति। &amp;lsquo;उपायः परिदृश्यताम्&amp;rsquo; (भा० वन० )। परि दृश्यतां विचीयतामनुसन्धीयताम्। &amp;lsquo;त्वष्ट्रेव रूपं सुकृतं स्वधित्यैना एहाः परि पात्रे ददृश्राम्&amp;rsquo; (अथर्व० १२।३।३३)। ददृश्यामिति पाठान्तरम्। परितः पश्येयम्। &amp;lsquo;विद्वद्भिः परिदृष्टोयं शिष्टो विधिविपर्ययः&amp;rsquo; (भा० आश्व० ३।१७)। &amp;lsquo;के देशाः परिदृष्टास्ते&amp;rsquo; (भा० आश्रम० ३७।४)। परितो दृष्टाः। गमिकर्मीकृताः। &amp;lsquo;परिदृष्टानि तीर्थानि गङ्गा चैव मया नृप&amp;rsquo; (भा० आश्रम० ३७।५)। उक्तोऽर्थः। &amp;lsquo;अन्यथा परिदृष्टानि मुनिभिस्तत्त्वदर्शिभिः। अन्यथा परिवर्तन्ते वेगा इव नभस्वतः&amp;rsquo; (भा० वन० ३०।३३)॥ &amp;lsquo;बाह्याभ्यन्तरस्तम्भवृत्तिर्देशकालसङ्ख्याभिः परिदृष्टो दीर्घः सूक्ष्मः&amp;rsquo; (यो० स० २।५०)। परिच्छिन्नो दृष्टः परिदृष्टः। &amp;lsquo;कस्तमिच्छेत्परिद्रष्टुम्&amp;rsquo; (भा० शां० ६५७६)। तत्र दृशं पातयितुं कामयेतेत्याह।  दॄ  दॄ (दॄ विदारणे)। &amp;lsquo;प्रजापति र्वरुणायाश्वमनयत् स स्वां देवतामार्च्छत् स पर्यदीर्यत&amp;rsquo; (तै० सं० २।३।१२।१)। पर्यदीर्यत परितः सर्वतोऽदीर्यत विपन्नोऽभवदिति भट्टभास्करः। जलोदरनाम्ना रोगेणोच्छूनोऽभवदिति संस्कृतशार्मण्यकोषः। &amp;lsquo;ता वरुणगृहीताः परिदीर्णाः&amp;rsquo; (श० ब्रा० २।५।२।२)। उदश्वयन्, उच्छूना अभवन्नित्यर्थः।  धा  धा (डुधाञ् धारणपोषणयोः)। &amp;lsquo;उत्तरवेदिमभितः पैतुद्रवान्परिधीन् परिदधाति&amp;rsquo; (भा० श्रौ० ७।५।१)। परितो दधाति रचयति प्रणयति। &amp;lsquo;परिधीन्परिदधात्यार्द्रानेकवृक्षीयान् बाहुमात्रान्&amp;rsquo; (का० श्रौ० २।८।१)। &amp;lsquo;परीदं वासो अधिथाः स्वस्तये&amp;rsquo; (अथर्व० २।१३।३)। परिपूर्वो दधातिराच्छादने वर्तते। &amp;lsquo;परि धत्त धत्त वाससैनम्&amp;rsquo; (आप० मं० २।२।६)। वासः परिधत्ते कश्चित्, कश्चिच्च वाससा परिधीयत इत्युभयथा प्रयोगाः प्रथन्ते। &amp;lsquo;प्रिययैवैनं तनुवा परिदधाति&amp;rsquo; (तै० ब्रा० ५।१।५।२३)। परिदधाति संव्ययते। &amp;lsquo;विवासा व्रीडिता भृशम… नीवीमाश्वथ पर्यधात्&amp;rsquo; (भा० पु० ९।१।३०)। &amp;lsquo;कृष्णाजिनानि परिधित्समानान्&amp;rsquo; (भा० उ० २९।४५)। &amp;lsquo;तार्प्यं यजमानं परिधापयति&amp;rsquo; (तै० ब्रा० १।३।२।१)। वाससाऽऽच्छादयतीत्यर्थः। &amp;lsquo;इन्द्रस्य त्वा वर्मणा परिधापयामः&amp;rsquo; (अथर्व० १९।४६।४)। उक्तोऽर्थः। &amp;lsquo;एतदशिष्यन्तः पुरस्ताच्चोपरिष्टाच्चाद्भिः परिदधति&amp;rsquo; (छां० उ० ५।२।२)। परिदधति उपस्तृण्वन्ति। &amp;lsquo;परि त्वाग्ने पुरं वयं सहस्य धीमहि&amp;rsquo; (ऋ० १०।८७।२२, तै० सं० १।५।६।४)। परितो धारयामः, परिधिं कुर्मः। &amp;lsquo;परीममिन्द्रं महे क्षत्राय धत्तन&amp;rsquo; (अथर्व० १९।२४।२)। उक्तोऽर्थः। &amp;lsquo;परि त्वाधात्सविता देवो वर्चसा&amp;rsquo; (अथर्व० १३।१।२०)। पर्यधात् पर्यवेष्टयत्। &amp;lsquo;नाभिं पैतुदारवैः परिदधाति&amp;rsquo; (का० श्रौ० ५।४।१६)। उक्तोऽर्थः। &amp;lsquo;द्रुहे रीषन्तं परि धेहि राजन्&amp;rsquo; (ऋ० २।३०।९)। परिधेहि परितो धारय, प्रक्षिपेत्यर्थः। रिषन्तं हिंसन्तं वज्रमिति शेषः। &amp;lsquo;परि पूषा परस्ताद्धस्तं दधातु दक्षिणम्&amp;rsquo; (ऋ० ६।५४।१०)। परिदधातु परिधानं (परिधायकं) निवारकं करोत्विति सायणः। &amp;lsquo;स्तीर्णं बर्हिः स्वर्णरे श्रवांसि दधिरे परि&amp;rsquo; (ऋ० ५।१८।४)। परिदधिरे परितो निधीयन्ते। श्रवांस्यन्नानि हविर्लक्षणानि। &amp;lsquo;अग्निभ्य एवैतदात्मानं परिदधाति&amp;rsquo; (शां० ब्रा० २।५)। परिदधाति परिददाति समर्पयति स्वस्य रक्षणाय। &amp;lsquo;मित्रावरुणौ त्वोत्तरतः परिधत्ताम्&amp;rsquo; (तै० सं० १।१।११)। सर्वतो रक्षतामित्यर्थः। &amp;lsquo;यौ ते श्वानौ यम रक्षितारौ चतुरक्षौ पथिषदी नृचक्षसा। ताभ्यां राजन्परिधेह्येनम्&amp;rsquo; (अथर्व० १८।२।१२)॥ उक्तोऽर्थः। &amp;lsquo;दृष्टिं परिदधे कृष्णे रौहिणेये च दारुणाम्&amp;rsquo; (हरि० २।१४।१६)। परितः पातयामासेत्यर्थः। &amp;lsquo;न हिन्वानासस्तितिरुस्त इन्द्रं परि स्पशो अदधात्सूर्येण&amp;rsquo; (ऋ० १।३३।८)। पर्यदधात् परिहितवान्। व्यवहितानकरोदित्यर्थः। &amp;lsquo;उत्तमया परिदधाति&amp;rsquo; (ऐ० ब्रा० १।१६)। अनुवचनं समापयतीत्यर्थः। &amp;lsquo;स यावन्मन्येत तावदधीत्यैतया परिदधीत&amp;rsquo; (आश्व० गृ० ३।२।९)। उक्तोऽर्थः। &amp;lsquo;विभाव्य लोभानृतजिह्महिंसनाद्यधर्मचक्रं गमनाय पर्यधात्&amp;rsquo; (भा० पु० १।१५।३७)। गमनाय महाप्रस्थानाय मतिं चकार, मनो दधे, धृतोऽभूत्। अस्थाने परिः। तत्रार्थे केवल एव दधातिः प्रयोगमवतरन्दृष्टो न परिपूर्वः। &amp;lsquo;तं दृष्ट्वा वानरा घोरं स्थितं शैलमिवासुरम्। गाढं परिदधुः सर्वे…&amp;rsquo; (रा० ४।४८।१८)॥ तं परिचिक्षिपृरित्यर्थः। &amp;lsquo;सुपरिहितं परिधिभिः&amp;rsquo; (स्थण्डिलम्) (चरक० विमान० ८।११)। सुपरिहितं सुवेष्टितम्। &amp;lsquo;वप्रैः श्वेतचयाकारैः परिखाभिश्च सर्वतः। अधः परिहितामिव&amp;rsquo; (लङ्काम्) (रा० ५।९।१५)॥ परिहितां वेष्टितां परिकरिताम्, मेखलिताम्। &amp;lsquo;स्वधया परिहिता&amp;rsquo; (ब्रह्मगवी) (अथर्व० १२।५।३)। परिहिता वेष्टिता। &amp;lsquo;गाढं परिहितः&amp;rsquo; (रा० ४।१२।१५)। वाससा दृढं संवीत इत्यर्थः। &amp;lsquo;एकशाटीपरिहितः&amp;rsquo; (व० धर्म० १०।९)। परिहितो वेष्टितः। &amp;lsquo;स्थिराघातमेकवर्णमशुष्कमनूषरममरुपरिहितमक्लिन्नम्&amp;rsquo; (गो० गृ० ४।७।६)। अमरुपरिहितं धन्वनाऽपरिवेष्टितम्। &amp;lsquo;अथास्य स्थानं व्रजपरिहितं प्रपाद्य&amp;rsquo; (लौ० गृ० ३।४)। परिहितमधिष्ठितम्। &amp;lsquo;सर्वे त्रयः क्रतवः परिहिता भवन्ति&amp;rsquo; (ऐ० ब्रा० ७।८)। परिहिताः कृतपरिधयः। &amp;lsquo;ततः सम्प्रेष्यति परिस्तृणीत परिधत्ताग्निं परिहितोऽग्निर्यजमानं भुनक्तु&amp;rsquo; (आप० श्रौ० १।४।१४।१२)। उक्तोऽर्थः। &amp;lsquo;परिहिते प्रातरनुवाके&amp;rsquo; (आश्व० श्रौ० ६।९)। समाप्त इत्यर्थः। &amp;lsquo;तत्रोपविष्टः… समिद्भिरग्निमुपसमाधाय परिधिभिश्च परिधाय&amp;rsquo; (चरक० शारीर० ८।२०)। परिधिभिः चतुर्भिः पालाशै र्बृहद्भिर्दण्डैर्वेष्टयित्वेत्यर्थः। &amp;lsquo;तृणैः परिधाय&amp;rsquo; (गो० गृ० २।६।८)। वेष्टयित्वेत्यर्थः। &amp;lsquo;अश्विनो रूपं परिधाय मायाम्&amp;rsquo; (अथर्व० २।२९।६)। परिधाय आधाय धृत्वा। &amp;lsquo;स्रग्वी सुकेशः परिधाय चान्यथा&amp;rsquo; (भा० वि० ११।६)। अन्यथा वेषं कृत्वेत्यर्थः। &amp;lsquo;विकृष्य चापं परिधाय सायकम्&amp;rsquo; (रा० ३।५९।२६)। परिधाय सन्धाय, आरोप्य। &amp;lsquo;मृदुचीनैः समीचीनैः सिचयैः परिधापितम्&amp;rsquo; (शि० भा० २।१५) परिधापितं परिवेष्टितम्। &amp;lsquo;अथातः परिधानीया एव (ऐ० ब्रा० ६।७)। ऋचो वक्ष्यन्त इति शेषः। परिधानं समापनमिति सायणः। याभिरनुवचनं समाप्यते ताः। &amp;lsquo;सप्तास्थासन् परिधयः त्रिः सप्त समिधः कृताः&amp;rsquo; (ऋ० १०।९०।१५)। उक्तोऽर्थः पुरस्तात्। &amp;lsquo;यत्रेदं ब्रह्म क्रियते परिधिर्जीवनायकम्&amp;rsquo; (अथर्व० ८।२।२५)। परिधिः परितो धीयत इति रक्षः पिशाचादिनिवारकः प्राकार इति सायणः। &amp;lsquo;बर्बरान् परिधीभूतान् परिभूय स्वतेजसा&amp;rsquo; (शि० भा० २८।२७)। परिधिः प्राकार इत्युक्तोऽर्थः। &amp;lsquo;परिधेर्मुक्त इवोष्णदीधितिः&amp;rsquo; (रघु० ८।३०)। परिधिः परिवेषः। परिवेषस्तु परिधिरुपसूर्यकमण्डले इत्यमरः। &amp;lsquo;मेघश्यामः कनकपरिधिः कर्णविद्योतविद्युत्&amp;rsquo; (भा० पु० ८।७।१७)। परिधिः परिधानम्। कनकं हिरण्यं तद्वत् परिधानमस्य। पीताम्बर इत्यर्थ इति श्रीधरः। &amp;lsquo;श्यामं हिरण्यपरिधिं नवमाल्यबर्ह-धातुप्रवालनटवेषम्&amp;rsquo; (भा० पु० १०।२३।२२)। उक्तोऽर्थः। &amp;lsquo;पिबद्भिरिव खं दृग्भिर्दहद्भिः परिधीनिव&amp;rsquo; (भा० पु० ८।१५।१०)। परिधयो दिशः। &amp;lsquo;वीक्ष्य रन्तुमनसः सुरनारीरात्तचित्रपरिधानविभूषाः&amp;rsquo; (कि० ९।१)। परिधानं वासः। &amp;lsquo;आत्मपरिधानार्थं सीता कौशेयवासिनी। सम्प्रेक्ष्य चीरं सन्त्रस्ता पृषती वागुरामिव&amp;rsquo; (रा० २।३७।९)॥ आत्मपरिधानार्थं शरीरावरणार्थम्। &amp;lsquo;ततस्तान् परिधानेन वाससा स समावृणोत्&amp;rsquo; (भा० वन० ६१।१४)। परिधानेन परिधायकेन प्रावारभूतेन। &amp;lsquo;तारणश्चरणो धाता परिधा परिपूजितः&amp;rsquo; (लिङ्गपु० पू० ६५।४१)। परितो दधाति परिधा पृथिवी, तद्रूप इत्यर्थः।  धाव्  धाव् (धावु गतिशुद्ध्योः)। &amp;lsquo;इन्दो यदद्रिभिः सुतः पवित्रं परिधावसि&amp;rsquo; (ऋ० ९।२४।५)। परिधावसि परिस्रवसि। &amp;lsquo;ऽव्यो वारे परि धाव मधु प्रियम्&amp;rsquo; (ऋ० ९।८६।४८)। परिधाव पवस्व परिस्रावय। &amp;lsquo;आरुह्य यानं परिधावतां भवान्&amp;rsquo; (भा० वि० ११।६)। इतस्ततः संचरत्वित्यर्थः। &amp;lsquo;रुरुश्चापि वनं सर्वं पर्यधावत् समन्ततः&amp;rsquo; ( )। परिरत्रानर्थकः, तदर्थस्य समन्तत इत्यनेनैव गतेः। &amp;lsquo;कुपितानां दोषाणां शरीरं परिधावताम्&amp;rsquo; (सुश्रुत० १।९१।५)। शरीरे संचरतामित्यर्थः। &amp;lsquo;परिधावन् महीं कृत्स्नां कापिलेयो महामुनिः&amp;rsquo; (भा० शां० २१८।६)। परिधावन् विचरन्, पर्यटन्। &amp;lsquo;असीनादाय शक्तीश्च भार्गवं पर्यधावयन्&amp;rsquo; (भा० आश्व० २९।१२)। स्वार्थे णिच्। सकर्मकोऽत्र धातुरुपसर्गवशात्।  धी  धी (धीङ् आधारे)। &amp;lsquo;परि त्वाग्ने पुरं वयं विप्रं सहस्य धीमहि&amp;rsquo; (ऋ० १०।८७।२२)। परिधीमहि परिधिं कुर्मः।  धृ  धृ (धृञ् धारणे)। &amp;lsquo;(नद्याः) एतस्याः सलिलं मूर्ध्ना वृषाङ्कः पर्यधारयत्&amp;rsquo; (भा० वन० १०९०७)। &amp;lsquo;दश मासान् परिधृता जायन्ते&amp;rsquo; (भा० शां० १२।५२९)। परिधृता धृता ऊढाः।  धृष्  धृष् (धृष प्रसहने)। &amp;lsquo;निक्षिप्तमेतद् भुवि पन्नगास्तु रत्नं समासाद्य परामृशेयुः। यक्षास्तथोच्छिष्टधृतं सुराश्च निद्रावशाद्वा परिधर्षयेयु&amp;rsquo; (भा० आश्व० ५७।२३)॥ धर्षयेयुरास्कन्देयुः।  ध्वंस्  ध्वंस् (ध्वंसु अवस्रंसने गतौ च)। &amp;lsquo;समुद्धतनिधानानि परिध्वस्ताजिराणि च&amp;rsquo; (वेश्मानि) (रा० २।३३।१८)। परिध्वस्तानि मार्जनादिरहितान्यजिराणि चत्वराणि येषु तानि। संस्कृतशार्मण्यकोषस्तु परिध्वस्तान्युत्सन्नानीत्याह। &amp;lsquo;अथ रेणुपरिध्वस्तं समुत्थाप्य नराधिपम्&amp;rsquo; (रा० २।८२।१०)। पांसुभिरावृतम्, रजोमलिनम्, धूलिधूसरितम्। समुद्ध्वस्तमिति पाठान्तरम्। &amp;lsquo;भिन्नमुष्टिपरिध्वस्तकार्मुक०&amp;rsquo; (रा० )।  नक्ष्  नक्ष् (णक्ष गतौ)। &amp;lsquo;उरु वां रथः परिनक्षति द्याम्&amp;rsquo; (ऋ० ४।४३।५)। परिणक्षति व्यश्नुतेतिक्रामति।  नन्द्  नन्द् (टुनदि समृद्धौ)। &amp;lsquo;स तैः परिवृतो राजा कथाभिः परिनन्द्य ताम्&amp;rsquo; (भा० आश्रम० १९।३)। परिनन्द्य रञ्जयित्वा, विनोद्य।  नम्  नम् (णम प्रह्वत्वे शब्दे च)। &amp;lsquo;ज्याके परि णो नम&amp;rsquo; (अथर्व० १।२।२)। अस्मान् परिहृत्य नमेत्यर्थः। &amp;lsquo;ममाहारः सुष्ठु न परिणमति&amp;rsquo; (स्वप्न० २)। परिणमति जीर्यति पच्यते। &amp;lsquo;यच्छक्यं ग्रसितुं ग्रस्यं परिणमेच्च यत्।&amp;rsquo; (भा० उ० ३४।२४)। उक्तोऽर्थः। &amp;lsquo;सर्वं विपरीतं परिणमति&amp;rsquo; (मृच्छ० १)। परिणमति सम्पद्यते निष्पद्यते। &amp;lsquo;शाखाभृतां परिणमन्ति न पल्लवानि&amp;rsquo; (कि० ५।३७)। न जीर्यन्ति, जीर्णानि न भवन्ति। &amp;lsquo;एकाकिनि वनवासिन्यराजलक्ष्मण्यनीतिशास्त्रज्ञे। सत्त्वोच्छृते मृगपतौ राजेति गिरः परिणमन्ति&amp;rsquo; (पञ्चत० १।५)। परिणमन्ति परिपाकवत्यो भवन्ति। अन्वर्था भवन्तीति तात्पर्यार्थः। &amp;lsquo;तमांसि ध्वंसन्ते परिणमति भूयानुपशमः&amp;rsquo; (महावीर० १।१२)। प्रवृद्धो भवतीत्यर्थः। &amp;lsquo;पाच्यांश्च सर्वान्परिणामयेद्यः&amp;rsquo; (विश्वयोनिः) (श्वेता० उ० ५।५)। पृथिव्यादीन् परिणामयोग्यान्परिणामं कारयेत्। &amp;lsquo;तत्र काकसहस्राणि तां निशां पर्यणामयन्&amp;rsquo; (भा० सौ० १।३६)। पर्यवसाययन्, व्यगमयन्, अक्षपयन्, अनयन्। &amp;lsquo;उदासीनश्चेन्मध्यमं लिप्सेत। यतः शत्रुमतिसन्दध्यात्, मित्रस्योपकुर्यादुदासीनं वा दण्डोपकारिणं लभेत, ततः परिणमेत&amp;rsquo; (कौ० अ० ७।१८।२७)। ततः परिणमेत तस्याभिमुखो भवेत्, तं पक्षं समाश्रयेत्। &amp;lsquo;न सुमेरुवप्रप्रणयप्रगल्भा वा दिक्करिणः परिणमन्त्यणीयसि वल्मीके&amp;rsquo; (हर्ष० पृ० १८५)। तिर्यग्दन्तप्रहारं कर्तुं नमनं परिणमनमुच्यते। &amp;lsquo;विष्के नागः पर्यणंसीत् स्व एव&amp;rsquo; (शिशु० १८।२७)। उक्तोऽर्थः। &amp;lsquo;परिणमन्…भीतवन्न्यवर्तिष्ट&amp;rsquo; (दशकु० पृ० १६८)। पूर्वोक्त एवार्थः। &amp;lsquo;गजो हि निर्मलशिलातलेषु स्वबिम्बं दृष्ट्वा प्रतिगजोऽयमिति मन्यमानो मोहात्तस्मिन्परिणतो दन्तभङ्गमवाप्नोति&amp;rsquo; (का० नी० सा० १२।१७।११ जयमङ्गलायाम्)। उक्तोऽर्थः। &amp;lsquo;योगिनां परिणमन् विमुक्तये केन नास्तु विनयः सतां प्रियः&amp;rsquo; (कि० १३।४४)। परिणमन् सम्पद्यमानः। &amp;lsquo;ता एवौषधयः कालपरिणामात् परिणतवीर्या&amp;rsquo; (भवन्ति) (सुश्रुत० १।२०।११)। कालात्ययेन परिवर्ततेऽन्यथा भवत्यासां वीर्यमित्याह। &amp;lsquo;परिणतो बुद्ध्या वयसाच&amp;rsquo; (रा० २।४३।१५)। परिणतो वृद्धः। &amp;lsquo;शब्दब्रह्मविदः कवेः परिणतप्रज्ञस्य वाणीमिमाम्&amp;rsquo; (उत्तर० ७।२१)। परिणता परिपाकं गता, परिपक्वा प्रवृद्धा। &amp;lsquo;परिणतशरच्चन्द्रकिरणैः&amp;rsquo; (भर्तृ० ३।४९)। परिणतः पूर्णः। &amp;lsquo;सम्प्रति परिणतमहः&amp;rsquo; (नागा० ३)। परिणतमवसितम्। &amp;lsquo;पतति परिणतारुणप्रकाशः&amp;rsquo; (रेणुः) (शा० १।२९)। परिणतारुणोऽस्तमितोऽर्कः। &amp;lsquo;लताभावेन परिणतमस्या रूपम्&amp;rsquo; (विक्रम० ४)। परिणतं परिवृत्तम्। &amp;lsquo;स्रोतोमूर्त्त्या भुवि परिणतां रन्तिदेवस्य कीर्तिम्&amp;rsquo; (मेघ० ४७)। उक्तोऽर्थः। &amp;lsquo;किंस्वित् भित्त्वार्णवार्णांस्युपरि परिणतः सर्वतोऽप्यौर्ववह्निः&amp;rsquo; (बालरा० ७।३०)। परिणतः प्रवृद्धः। &amp;lsquo;सूर्ये परिणते सति&amp;rsquo; (भा० वि० ३२।१)। पञ्चधा विभक्तस्याह्नश्चतुर्थभागं प्राप्ते सति। उपास्तमयमित्यर्थः। &amp;lsquo;अनेन समयेन परिणतो दिवसः&amp;rsquo; (काद०)। अवसानं गतः। &amp;lsquo;लज्जापरिणतैः&amp;rsquo; (वदनकमलैः) (भर्तृ० १।४)। परावृत्तैः, अन्यतः कृतैः। &amp;lsquo;वप्रक्रीडापरिणतगजप्रेक्षणीयं ददर्श&amp;rsquo; (मेघ० १।२)। तिर्यग्दन्तप्रहारस्तु गजः परिणतो मत इति कोषः। &amp;lsquo;विषाणभङ्गमुन्मत्ता मदहानिं च दिग्गजाः। यस्य वक्षःस्थले प्राप्ता दैत्येन्द्रपरिणामिताः&amp;rsquo; (वि० पु० १।१५।१५१)॥ परिणमनाय तिर्यग्दन्तप्रहाराय नामिता इत्यर्थः। &amp;lsquo;परिणाम्य निशां तत्र प्रभाते प्रत्यबुध्यत&amp;rsquo; (रा० ३।८।१)। परिणाम्य परिणमय्य नीत्वा विगमय्य, क्षपयित्वा समाप्य समापय्य। &amp;lsquo;परिणाम्य निशां तु सुखं प्राप्ता जनेश्वराः&amp;rsquo; (भा० भीष्म० ८७।१)। उक्तोऽर्थः। &amp;lsquo;निमित्तं मन्यमानास्तु परिणाम्य महागजाः। जगृहुर्बिभिदुश्चैव चित्राण्याभरणानि च&amp;rsquo; (भा० कर्ण० २८।२५)॥ परिणाम्य नमयित्वा। महान्तो गजा येषां ते महागजा गजारोहाः। हस्तिनमिति शेषः। संस्कृतशार्मण्यकोषकारौ त्वन्यथा व्याचक्षाते। महागजा इति कर्मधारय इति मन्येते। एवं सति परिणाम्येत्यत्र णिच आनर्थक्यं च नेक्षेते। निमित्तं मन्यमाना इत्युक्तेरसङ्गतिं चापि नावबुध्येते। &amp;lsquo;परिणामस्वभावास्त्रिगुणा नापरिणम्य क्षणमवतिष्ठन्ते&amp;rsquo; (सां० का० ६४ व्याख्यायाम्)। अपरिणम्यावस्थान्तरमगत्वेत्यर्थः। &amp;lsquo;अपरिणामोपशमो दारुणो लक्ष्मीज्वरः&amp;rsquo; (काद० शुकनासोपदेशे)। परिणामः परिपाकः। &amp;lsquo;परिणामतापसस्कारदुःखैर्गुणवृत्तिविरोधाच्च दुःखमेव सर्वं विवेकिनः&amp;rsquo; (यो० सू० २।१५)। &amp;lsquo;कालस्य परिणामेन&amp;rsquo; (हरि० १।१९।१९)। कालक्रमेणेत्यर्थः। &amp;lsquo;इयं च वर्तते सन्ध्या परिणाममहर्गतम्&amp;rsquo; (वि० पु० १।१५।२९)। परिणामोऽवसानम्। &amp;lsquo;दिवसाः परिणामरमणीयाः&amp;rsquo; (शा० १।३ )। उक्तोऽर्थः। &amp;lsquo;अन्नं न सम्यक् परिणाममेति&amp;rsquo; (सुश्रुत० १।२४५।१०)। परिणामो जरा जीर्णता।  नश्  नश् (णश व्याप्तौ छान्दसः)। &amp;lsquo;न हि ते अन्तः परीणशे&amp;rsquo; (ऋ० १।५४।१)।  नह्  नह् (णह बन्धने)। &amp;lsquo;आचार्योऽहतेन वसनेन परिणह्येत्&amp;rsquo; (गो० गृ० ३।२।३५)। अक्षिणी बध्नीयात्। &amp;lsquo;न तां वध्री परिणहेच्छतचर्मा महातनुम्&amp;rsquo; (भा० आदि० ३०।२३ )। परिणहेत् परिणह्येत् वेष्टयेत्। वध्री एकतन्तुका चर्मरज्जुः। &amp;lsquo;स जयति परिणद्धः शक्तिभिः शक्तिनाथः&amp;rsquo; (मालती० ५।१)। परिणद्धः परिगतः। &amp;lsquo;तूणीरपट्टपरिणद्धभुजान्तरालम्&amp;rsquo; (माल० ५।१०)। परिणद्धं परिक्षिप्तं वेष्टितम्। &amp;lsquo;कपाटवक्षाः परिणद्ध-कन्धरः&amp;rsquo; (रघु० ३।३४)। परिणद्धकन्धरो विशालग्रीवः। परिणाहवती कन्धरा यस्य सः। परिणाहो विशालतेत्यमरः। &amp;lsquo;परीणाहः&amp;rsquo; (याज्ञ० २।१६७)। परीहार इत्यर्थः। धनुःशतं परीणाहो ग्रामे क्षेत्रान्तरं भवेदिति तत्र पाठः। &amp;lsquo;सर्वतोदिशमनुप्तसस्यं सर्वग्रामीणसाधारणं क्षेत्रम्। उरु वातायेति परीणाहमपच्छाद्य&amp;rsquo; (आप० श्रौ० १।५।१७।८)। परितो नीडे नद्धः कटः परीणाह इति रुद्रदत्तः। &amp;lsquo;पत्नी पारीणह्यस्येशे&amp;rsquo; (तै० सं० ६।२।१।१)। परीणद् गेहं भवति। परिपूर्वान्नहेः क्विप्। नहिवृतिवृषीति दीर्घः। परीणहि भवं परीणह्यं गृहोपकरणम्।  नी  नी (णीञ् प्रापणे)। &amp;lsquo;स सद्म परि णीयते होता मन्द्रो दिविष्टिषु। उत पोता निषीदति&amp;rsquo; (ऋ० ४।९।३)। परिणीयते नीयते प्राप्यते। सद्म बर्हिः सदः। परिरत्र नान्तरमर्थे करोति। &amp;lsquo;विरोचमानं परि षीं नयन्ति&amp;rsquo; (ऋ० १।९५।२)। &amp;lsquo;ताभिर्हाग्निं परिणिन्युः&amp;rsquo; (शां० ब्रा० २८।२)। &amp;lsquo;बुध्नादेवैनमग्रं देवतानां पर्यणयत्&amp;rsquo; (तै० सं० २।३।४।३)। &amp;lsquo;अग्रमेवैनं परिणयति&amp;rsquo; (पञ्च० ब्रा० ६।९।११)। अत्राप्युपसर्गो नार्थं विशिनष्टि। &amp;lsquo;पञ्चालराजं द्रुपदं गृहीत्वा रणमूर्धनि। पर्याणयत भद्रं वः सा स्यात्परमदक्षिणा&amp;rsquo; (भा० आदि० १३८।३)॥ परिणयत नयत उपनयत वा। उपस्यार्थे परिः। &amp;lsquo;अपश्यं युवतिं नीयमानां जीवां मृतेभ्यः परिणीयमानाम्&amp;rsquo; (अथर्व० १८।३।३)॥ अत्रापि परेरल्प एवार्थः। इदं च व्यक्तं प्रथमचरणे नीयमानामित्यनुपसृष्टस्य नयतेः प्रयोगात्। अथवाऽर्थवान्परिः। शवं परितः प्रसव्यं नीयमानां गामनुस्तरण्याख्याम् इत्याह। &amp;lsquo;परीमे गामनेषत&amp;rsquo; (ऋ०।१५५।५, वा० सं० ३५।१०, अथर्व० ६।२८।८)। पर्यणेषत परितः सर्वतो नयन्ति। गृहमिति शेषः। &amp;lsquo;वाजिनमिव ह्येनं सन्तं परिणयन्ति&amp;rsquo; (ऐ० ब्रा० २।५)। एनं पशुम्। उदितचर एव वाक्यार्थः। &amp;lsquo;इषं मदन्तः परि गां नयामः&amp;rsquo; (अथर्व० ६।२८।१)। परिणयामः सर्वतः सं चारयामः। आज्ञापयद्राक्षसेन्द्रः पुरं सर्वं सचत्वरम्। &amp;lsquo;लाङ्गूलेन प्रदीप्तेन रक्षोभिः परिणीयताम्&amp;rsquo; (रा० ५।५३।५)॥ परिणीयतां परितो नीयतां भ्रमणं कार्यताम्। यथा नयतिः केवलो द्विकर्मकस्तथा परिणयतिरपि। &amp;lsquo;वरः कन्यामग्निं त्रिः परिणयति&amp;rsquo; (अ० १४।१।३९) परिणयति परितो नयति। &amp;lsquo;अगृह्णां यच्च ते पाणिमग्निं पर्यणयं च यत्&amp;rsquo; (रा० २।४२।८)। प्रदक्षिणमनयमित्यर्थः। त्वामिति शेषः। &amp;lsquo;परिणेष्यति पार्वतीं यदा तपसा तत्प्रवणीकृतो हरः&amp;rsquo; (कु० ४।४२)। परिणेष्यति वक्ष्यति विवक्ष्यति उद्वक्ष्यति, स्वीकरिष्यति, उपयंस्यते। &amp;lsquo;चतुः परिणयति। समितं संकल्पेथामिति पर्याये पर्याये ब्रह्मा ब्रह्मणयं जपेत्&amp;rsquo; (मा० गृ० १।१०।१८-१९)। अग्निं पर्येतीत्यर्थः। एतच्च परिणयनं लाजाहोमेषु चतुर्षु पुरा समाचारादित्यष्टावक्रः। &amp;lsquo;तेषां वृत्तं परिणयेत्सम्यग्राष्ट्रेषु तच्चरैः&amp;rsquo; (मनु० ७।१२२)। परिणयेत् परिचिनुयात्। &amp;lsquo;प्रदक्षिणं तौ प्रगृहीतपाणी परिणाययामास स वेदपारगः&amp;rsquo; (भा० आदि० १९८।१२)। परिणाययामास विवाहं कारयामास। &amp;lsquo;परिणीतोस्मि हरिभिर्बलमध्ये अमर्षणैः&amp;rsquo; (रा० ६।३०।९)। परिणीतो भ्रमितः। रावणं प्रति तच्चरस्य शार्दूलस्योक्तिः। &amp;lsquo;अथ स राजा किमारम्भः सम्प्रति। तेन राज्ञा ऋतुरश्वमेधः प्रक्रान्तः। वासन्ती&amp;ndash;हा धिक् परिणीतमपि&amp;rsquo; (उ० रा० च०)। परिणीतं कृतं दारकर्म, दारपरिग्रहोपि कृतः किमित्याह। &amp;lsquo;ये चैव मां प्रशंसन्ति ये च निन्दन्ति मानवाः। सर्वान् सुपरिणीतेन कर्मणा तोषयाम्यहम्&amp;rsquo; (भा० वन० १३७३९)॥ सुपरिणीतेन सुविहितेन। &amp;lsquo;परिणीय च सर्वत्र नीतोऽहं रामसंसदि&amp;rsquo; (रा० ६।३०।९)। परिणीय भ्रमयित्वा। &amp;lsquo;तौ दम्पती त्रिः परिणीय वह्निम्&amp;rsquo; (कु० ७।८०)। परिणीय परितो नीत्वा प्रादक्षिण्येन नीत्वा, परिक्रमय्य। पुरोधाः कर्ता। &amp;lsquo;वरयित्वा यथा-न्यायं मन्त्रवत् परिणीय च&amp;rsquo; (भा० आदि० १५७।३२)। परिणीय उदुह्य। &amp;lsquo;तत्राहं दुर्बलावन्धौ वृद्धावपरिणायकौ&amp;rsquo; (रा २।६४।४)। अपरिणायकौ संचारयित्तृपुरुषरहितौ। &amp;lsquo;परिणेता मतीनाम्&amp;rsquo; (ऋ० ९।१०३।४)। परिणेता परितो नेता (सोमः)।  नु  नु (णु स्तवने)। &amp;lsquo;पृथयेत्थं कलपदैः परिणुताखिलोदयः। मन्दं जहास वैकुण्ठः…&amp;rsquo; (भा० पु० १।८।४४)। परिणुतोऽभिष्टुतः।  नृत्  नृत् (नृती गात्रविक्षेपे)। &amp;lsquo;ये शालाः परिनृत्यन्ति सायं गर्दभनादिनः&amp;rsquo; (अथर्व० ८।६।१०)। परिनृत्यन्ति परितो नृत्यन्ति। उपसर्गवशान्नृतिरिह सकर्मकः।  पच्  पच् (डुपचष् पाके)। &amp;lsquo;पूर्वजन्मकृतं कर्म कालेन परिपच्यते&amp;rsquo; (हरि० २।३२।३५)। परिपच्यते फलति, फलं प्रसूयते। &amp;lsquo;परिपाकपिशङ्गलतारजसा रोधश्चकास्ति कपिशं गलता&amp;rsquo; (शिशु० ४।४८)। कार्त्स्न्येन पाकः परिपाकः। &amp;lsquo;प्रपन्नानां मूर्त्तः सुकृतपरिपाको जनिमताम्&amp;rsquo; (महावीर० ४।३१)। परिपाको विपाकः फलम्। &amp;lsquo;वीक्ष्य तस्य विनये परिपाकं पाकशासनपदं स्पृशतोपि&amp;rsquo; (नै० ५।२०)। परिपाकः पर्याप्तिः प्रकर्षपर्यन्तः।  पठ्  पठ् (पठ व्यक्तायां वाचि)। &amp;lsquo;समामनन्ति परिपठन्ति&amp;rsquo; (आप० श्रौ० १।१।२।६ इत्यत्र धूर्तस्वामिभाष्यम्)। &amp;lsquo;सर्पसत्रमिति ख्यातं पुराणे परिपठ्यते&amp;rsquo; (भा० आदि० ५१।६)। परिपठ्यते सत्रेषु मध्ये पठ्यतेऽनुक्रम्यते। &amp;lsquo;अस्य लोकस्य सर्वस्य यः प्रभुः परिपठ्यते&amp;rsquo; (भा० वन० १४१९२)। परिपठ्यते सर्वत्र कीर्त्यते। &amp;lsquo;न धर्मः परिपाठेन शक्यो भारत वेदितुम्&amp;rsquo; (भा० शां० २६०।३)। परिपाठ आम्नायः।  पण्  पण् (पण व्यवहारे)। &amp;lsquo;नीवी परिपणो मूलधनम्&amp;rsquo; (अमरः)। परिपणन्तेऽनेनेति व्युत्पत्तेः।  पत्  पत् (पत्लृ गतौ)। &amp;lsquo;बिन्दूत्क्षेपान् पिपासुः परिपतति शिखी भ्रान्तिमद् वारियन्त्रम्&amp;rsquo; (माल० २।१२)। परिपतति परित उद्भ्राम्यति। &amp;lsquo;श्रुत्वा च कस्यचिदातुर्यमभितः परिपतन्ति&amp;rsquo; (चरक० सूत्र० २९।९)। अभितः परिपतन्ति पार्श्वं यान्ति। &amp;lsquo;परिपेतुः पतन्तं तं पुरुषाः परिचारकाः&amp;rsquo; (रा० गो० २।८४।९)। उक्तोऽर्थः। &amp;lsquo;हयाः परिपतन्ति स्म शतशोऽथ सहस्रशः&amp;rsquo; (भा० शल्य० २३।७३)। परितो दिक्षु विदिक्षु पतन्तीत्यर्थः। &amp;lsquo;इति राष्ट्रे परिपतन् बहुभि; पुरुषैः सह&amp;rsquo; (भा० शां० ८२।९)। परिपतन् परिभ्राम्यन्। &amp;lsquo;स कदाचित् परिपतन् श्वपचानां निवेशनम्। …आससाद वने क्वचित्।&amp;rsquo; (भा० शां० १४१।२८)॥ &amp;lsquo;क्रोधान्धे च वृकोदरे परिपतत्याजौ कुतः संशयः&amp;rsquo; (वेणी० ६।१२)। उक्तोऽर्थः। &amp;lsquo;परिपतये त्वा गृह्णामि&amp;rsquo; (तै० सं० १।२।१०)। परितः सर्वतः पततीति परिपतिर्मनः। मनो वै परिपतिः (तै० सं० ६।२।२।३)।  पद्  पद् (पद गतौ)। &amp;lsquo;बेत्था हि निर्ऋतीनां वज्रहस्त परि वृजम्। अहरहः शुन्ध्युः परिपदामिव&amp;rsquo; (ऋ० ८।२४।२४)। &amp;lsquo;रेफोष्मणोरुभयोर्मकारोऽनुस्वारं तु तत् परिपन्नमाहुः&amp;rsquo; (ऋक् प्राति० ४।५,७)। &amp;lsquo;कालक्रमादुपादानं परिपाद्य&amp;rsquo; (ऋक्० प्रा० २।१ इत्यत्रोवटः)। प्रतिपाद्येत्यर्थः।  पा  पा (पा पाने)। &amp;lsquo;तान्वै त्वमुभयतः परि पिबेति तान् प्रजापतिरुभयतः पर्यपिबत्&amp;rsquo; (ऐ० ब्रा० ३।३०)। ऋभूणामुभयोः पार्श्वयोः स्थित्वा पूर्वं पश्चाच्च पिबेत्यर्थः। &amp;lsquo;रक्षांसि नूनं परिपीतवन्ति विभिद्य शून्ये रुधिराशनानि&amp;rsquo; (रा० ३।६३।१०)। साकल्येन पीतवन्तीत्यर्थः। &amp;lsquo;मत्तद्विरेफपरिपीतमधुप्रसेकम्&amp;rsquo; (कोविदारम्) (ऋतु० ३।६)। उक्तोऽर्थः।  पा  पा (पा रक्षणे)। &amp;lsquo;सा मा सत्योक्तिः परि पातु विश्वतः&amp;rsquo; (ऋ० १०।३७।२)। परिपातु त्रायताम्। परिशब्दार्थो विश्वत इत्यनेनैवोक्त इति परिर्नातीवोपकरोति धात्वर्थम्। &amp;lsquo;नदस्य नादे परि पातु मे मनः&amp;rsquo; (ऋ० १०।११।२)। &amp;lsquo;उभे रोदसी परि पासतो नः&amp;rsquo; (ऋ० ७।३४।२३)। पासत इति लेटि प्रथमपुरुषद्विवचने रूपम्। &amp;lsquo;स नो ऽयं दर्भः परि पातु विश्वतः&amp;rsquo; (अथर्व० १९।३२।१०)। आसूदाहृतिषु परिशब्दो नार्थान्तरमाह। &amp;lsquo;परिपाणं पुरुषाणाम्&amp;rsquo; (अथर्व० ४।९।२)। परिपाणं परिरक्षणसाधनम्। &amp;lsquo;पथस्पथः परिपतिं वचस्या&amp;rsquo; (ऋ० ६।४९।८)। परिपतिमधिपतिम्।  पाल्  पाल् (पा+लुगागमः)। &amp;lsquo;अब्राह्मणस्य प्रनष्टस्वामिकं रिक्थं संवत्सरं परिपाल्य राजा हरेत्&amp;rsquo; (बौ० ध० १।१०।१८।१६)। परिपाल्य रक्षित्वा निधाप्य।  पिष्  पिष् (पिष्लृ संचूर्णने)। &amp;lsquo;(हयाः) अन्योन्यपरिपिष्टाश्च समासाद्य परस्परम्&amp;rsquo; (भा० शल्य० २३।४९)। निगदव्याख्यातम्।  पीड्  पीड् (पीड अवगाहने)। &amp;lsquo;अकामां कामयानस्य शरीरं परिपीड्यते&amp;rsquo; (रा० ५।२४।३७)। सातिशयं पीड्यते परितप्यते। &amp;lsquo;बाहुभ्यां परिपीडितः।&amp;rsquo; (हितोप०)। दृढं परिश्लिष्टः।  पुष्  पुष् (पुष पुष्टौ)। &amp;lsquo;बीजाङ्कुरैः सूक्ष्मः परिपुष्टोऽभिरक्षितः।&amp;rsquo; परिपुष्टः संवर्धितः।  पू  पू (पूङ् पवने, पूञ् पवने)। &amp;lsquo;तुभ्यायं सोमः परिपूतो अद्रिभिः&amp;rsquo; (ऋ० १।१३५।२)। परिपूतः सुतरां पूतः।  पूर्  पूर् (पूरी आप्यायने)। &amp;lsquo;सर्वमलज्जाकरमिह यद्यत् कुर्वन्ति परिपूर्णाः&amp;rsquo; (पञ्चत० ५।१०)। परिपूर्णा अत्यन्तं समर्थाः।  पॄ  पॄ (पॄ पालनपूरणयोः)। &amp;lsquo;ते नः कृतादकृतादेनसस्पर्यद्या देवासः पिपृता स्वस्तये&amp;rsquo; (ऋ० १०।६३।८)। परिपिपृत परितो रक्षत। सांहितिको दीर्घः।  प्रच्छ्  प्रच्छ् (प्रच्छ ज्ञीप्सायाम्)। &amp;lsquo;व्यासमेकाग्रमासीनं पर्यपृच्छन्मुनीश्वराः&amp;rsquo; (बृ० परा० सं० १।२)। पर्यपृच्छन् पर्यायेणापृच्छन्। &amp;lsquo;यदा हि बहवो वृद्धा गुणवन्तो बहुश्रुताः। परिप्रक्ष्यन्ति काकुत्स्थं वक्ष्यामि किमहं तदा&amp;rsquo; (रा० २।१२।६६)॥ उक्तोऽर्थः। &amp;lsquo;कुशलं परिपृच्छन्तं कथं शक्ष्ये निरीक्षितुम्&amp;rsquo; (रा० ३।६२।१४)। परिपृच्छन्तं पर्यायेण पृच्छन्तम् (जनकम् )। रामस्योक्तिरेषा सीतापहारे सति। &amp;lsquo;मार्कण्डेयेन कथितं भीष्माय परिपृच्छते&amp;rsquo; (हरि० १।१६।६)। &amp;lsquo;तद्विद्धि प्रणिपातेन परिप्रश्नेन सेवया&amp;rsquo; (गीता ४।३४)।  प्री  प्री (प्रीङ् प्रीतौ)। &amp;lsquo;ताभ्यः सर्वाः कलाः प्रादात् परिप्रीता सरस्वती&amp;rsquo; (स्कन्द पु० का० ४।६७।४२)। परिप्रीताऽत्यन्तं प्रसन्ना।  प्लु  प्लु (प्लुङ् तरणप्लवनयोः)। &amp;lsquo;यदि स्नायाद् दण्ड इवाप्सु परिप्लवेत्&amp;rsquo; (लौ० गृ० सू० १।२४)। परिप्लवेत् परिप्लवेत तरेत्। परिर्द्योतकः। &amp;lsquo;देवचक्रे यजमानस्य पाप्मानं तृंहती परिप्लवेते&amp;rsquo; (श० ब्रा० १२।२।२।२)। परिप्लवेते प्रवर्तेते। &amp;lsquo;संवत्सरस्याहोरात्राणि सन्ततान्यप्यवच्छिन्नानि परिप्लवन्ते&amp;rsquo; (श० ब्रा० १।३।५।१६)। परिप्लवन्तेऽतियान्ति, अनुक्रामन्ति। &amp;lsquo;यद्युक्तयोरयोगक्षेमः प्रजा विन्देत् ताः प्रजाः परिप्लवेरन्&amp;rsquo; (ऐ० ब्रा० १।१४)। युक्तोरनडुहोः। &amp;lsquo;मासः परिप्लवमानः संवत्सरं करोति&amp;rsquo; (शा० ब्रा० ११।२।५।४)। परिप्लवमानः सङ्क्रामन् चक्रवत् परिवर्तमानः। &amp;lsquo;अहोरात्रे परिप्लवमाने संवत्सरं कुरुतः&amp;rsquo; (श० ब्रा० ३।२।२।४)। उक्तोऽर्थः। &amp;lsquo;राज्ञां हि चित्तानि परिप्लुतानि सान्त्वं दत्त्वा मुसलैर्घातयन्ति&amp;rsquo; (भा० सभा० ६४।१२)। परिप्लुतानि चञ्चलानि। &amp;lsquo;बाष्पशोकपरिप्लुतः&amp;rsquo; (रा० ३।२।२२)। बाष्पशोकाभ्यां परिप्लुतो व्याप्तः। &amp;lsquo;पारिप्लवशतैर्जुष्टा बर्हिक्रौञ्चविनादिता&amp;rsquo; (नदी) (रा० ४।२७।२३)। पारिप्लवा जलपक्षिणः। केवलस्तु प्लवः कारण्डवो भवति। &amp;lsquo;पारिप्लवगताश्चापि देवतास्तत्र विष्ठिताः&amp;rsquo; (रा० १।४३।१९)। पारिप्लवगताः सम्भ्रमं गताः, शिबिकादियानस्था वा। गोविन्दराजस्तु पारिप्लवं गता इति व्यस्तं पठति। &amp;lsquo;परिप्लवांश्च विविधान्&amp;rsquo; (सुश्रुत० उ० ७।४)। परिप्लवा नक्षत्रादीनां गतयः। &amp;lsquo;देवचक्रं वा एतत् परिप्लवं यत्संवत्सरः&amp;rsquo; (शां० ब्रा० २०।१)। परिप्लवं भ्राम्यत्। &amp;lsquo;शीलमेतदसाधूनामनम्रं पारिप्लवं यथा&amp;rsquo; (भा० उ० ३६।४१)। पारिप्लवं चञ्चलम्। &amp;lsquo;परिप्लवेभ्यः स्वाहा&amp;rsquo; (तै० सं० १।८।१३)। परिप्लवाः परितः प्लवनशीलाः। &amp;lsquo;आश्वास्य पाययित्वा च परिप्लाव्य च वाजिनः&amp;rsquo; (भा० वि० ६७।१९)। आप्लाव्य स्नपयित्वा।  बन्ध्  बन्ध् (बन्ध बन्धने)। &amp;lsquo;तत्र तानि दृढैः पाशैः सुगाढं पर्यबन्धत&amp;rsquo; (पर्यबध्नात्) (भा० वि० ५।३०)। परितोऽबध्नादित्यर्थः। पाशबहुत्वात्परिः सार्थकः। &amp;lsquo;विषयो रक्षोभिः पर्यबध्यत&amp;rsquo; (भा० अनु० १००।१४)। पर्यबध्यत पर्यक्षिप्यत, परिगतोऽभूत्।  बाध्  बाध् (बाधृ लोडने, लोडनं प्रतिघातः)। &amp;lsquo;परि माग्ने दुश्चरिताद् बाधस्वा मा सूचरिते भज&amp;rsquo; (वा० सं० ४।२८) परिबाधस्व परिहर, परिरक्ष। परिणा धात्वर्थबाधः। &amp;lsquo;ओषधयो वा एतं प्रजायै परिबाधन्ते&amp;rsquo; (तै० सं० २।१।५।३)। परिबाधन्ते प्रतिबध्नन्ति।  बृंह्  बृंह् (बृहि वृद्धौ)। &amp;lsquo;विशो वै मरुतो विशेवैतत् क्षत्रं परिबृंहति&amp;rsquo; (श० ब्रा० १४।१।३।२७)। परिबृंहति वर्धते। &amp;lsquo;प्रभौ परिवृढः&amp;rsquo; (पा० ७।२।२१)। निगदव्याख्यातम्। &amp;lsquo;ब्रह्मदेयाग्रहारांश्च परिबर्हांश्च पार्थिवः। …पालयत्येव पाण्डवः&amp;rsquo; (भा० आश्रम० १०।४१)। परिबर्ह औद्वाहिकमुपायनम्। &amp;lsquo;निवेश्य गङ्गामनु तां महानदीं चमूं विधानैः परिबर्हशोभिनीम्&amp;rsquo; (रा० २।८३।२६)। परिबर्हो यात्रोपयुक्तपटवेश्माद्युपकरणजातम्। परिच्छदे नृपार्हेर्थे परिबर्ह इत्यमरः। नृपोपकरणं प्रोक्तं परिबर्हः परिच्छद इति हलायुधः।  ब्रू  ब्रू (ब्रूञ् व्यक्तायां वाचि)। &amp;lsquo;ऋत्विजः पर्याहुः&amp;rsquo; (तै० सं० २।३।११।४)। परित आसीना आहुरित्यर्थः। &amp;lsquo;यं कामयेतामयाविनं जीवेदित्यग्नेरन्ते ब्राह्यणाय प्रोच्यापः परिब्रूयाद् एतद्वै भेषजम्&amp;rsquo; (काठक० २७।४)। परिब्रूयात् अधिकृत्य ब्रूयात्। &amp;lsquo;यस्मै परिब्रवीमि त्वा&amp;rsquo; (अथर्व० १९।३९।२)। मन्त्रत्वेन तव नामान्युच्चारयामीत्यर्थः। &amp;lsquo;एतेन ह स्म वा अङ्गिरसः सर्वं सदः पर्य्याहुः… तेभ्य एतेन सर्वं सदः परिब्रूयात्&amp;rsquo; (गो० ब्रा० उ० २।१९)। परिब्रूयात् सम्बोधयेत्। &amp;lsquo;ब्रह्मण इतर ऋत्विजो हस्तमन्वारभ्य यजमानं पर्याहुः पवमानेन त्वा स्तोमेनेति&amp;rsquo; (सत्या० श्रौ० २२।५।६)। पर्याहुः=अभिमन्त्रयन्ते। &amp;lsquo;परि च वक्षि शं च वक्षि&amp;rsquo; (काण्व सं० ९।४॥४)। &amp;lsquo;ब्राह्मणेन पर्युक्तासि कण्वेन नार्षदेन&amp;rsquo; (अथर्व० ४।१९।२)। परितो विनियुक्तासीत्यर्थः। इदमोषधिमुद्दिश्योच्यते।  भाष्  भाष् (भाष व्यक्तायां वाचि)। &amp;lsquo;असौ मां पाणिना स्पृष्ट्वा पुत्रस्ते पर्यभाषत&amp;rsquo; (भा० शल्य० २९।४९)। अवोचतेत्येवार्थः। परिर्विशेषकृन्न। &amp;lsquo;कथमिव परिभाषे भर्तुरर्थे विपन्नम्&amp;rsquo; (प्रतिज्ञा० ४।१३)। परिभाषे गर्हे निन्दामि। &amp;lsquo;सर्वोपायैर्यदा नास्ति मृत्योरन्या प्रतिक्रिया। धृतिमालम्ब्य यत्नेन स्वचित्तं परिभाष्यताम्&amp;rsquo; (तन्त्रा० २।१४)॥ परिभाष्यतामुपसान्त्व्यताम्, तोष्यताम् इत्यर्थो भाति। &amp;lsquo;तर्जनीतर्जितः पित्रा… तातेन परिभाषितः। मा स्म तात पुनर् भ्रातॄन् कोपये…&amp;rsquo; (बृ० श्लो० सं० ६।२१-२२)॥ परिभाषित आदिष्टः, उपदिष्टः। &amp;lsquo;भार्या पुत्रश्च शिष्याश्च परिभाष्य त्याज्याः&amp;rsquo; (व० धर्म० १२।४९)। सनिन्दमुपालभ्येत्यर्थः। &amp;lsquo;मृषावादो मृषादानं विकल्पः परिभाषणम्&amp;rsquo; (भा० आश्व० ३७।६)। परिभाषणं सधिक्कारं भाषणम्। यः सनिन्द उपालम्भस्तत्र स्यात् परिभाषणमित्यमरः। &amp;lsquo;न खलु महाराज परिभाषामात्रसाध्योऽस्मिन्नर्थे विश्वन्तरः&amp;rsquo; (अवदा० जा० ९)। परिभाषा धिक्कारवचनम्। &amp;lsquo;परिभाषां च मे श्रुत्वा को नु दद्यात्प्रतिश्रयम्&amp;rsquo; (भा० अनु० १५९।१७)। परिभाषाऽभिसन्धिः। &amp;lsquo;यत्र तु वृद्ध्यर्थ एवाध्युपयोग इति परिभाषा&amp;rsquo; (याज्ञ० २।६४ मिताक्षरायाम्)। परिभाषा परस्परमतं, संवित्। &amp;lsquo;ग्राम्यवैदग्ध्यया परिभाषया सभाजयामास&amp;rsquo; (भा० पु० ५।२।१७)। इह परिभाषा वागित्यनर्थान्तरम्। अनियमे नियमकारिणी परिभाषेति वैयाकरणाः। सर्वतो व्यापृतां भाषां परिभाषां प्रचक्षत इति च तल्लक्षणं ब्रुवते। &amp;lsquo;परितः प्रमिताक्षरापि सर्वं विषयं प्राप्तवती गता प्रतिष्ठाम्। न खलु प्रतिहन्यते कदाचित् परिभाषेव गरीयसी यदाज्ञा&amp;rsquo; (शिशु० १६।८०)॥ &amp;lsquo;इहान्ये वैयाकरणाः कालोपसर्जनयोः परिभाषां कुर्वन्ति&amp;rsquo; (कालोपसर्जन च तुल्यम् १।२।५७ इत्यत्र काशिका)। परिभाषा लक्षणम। &amp;lsquo;भक्त तैल च लप्स्यामहे परिभाषाश्च न नो भविष्यन्ति&amp;rsquo; (हेतुमति चेति सूत्रे भाष्ये)। परिभाषा निन्दा। &amp;lsquo;आपद्गतोऽथवा वृद्धा गर्भिणी बाल एव वा। परिभाषणमर्हन्ति तच्च शोध्यमिति स्थितिः&amp;rsquo; (मनु० ९।२८३, विष्णुधर्मोत्तरे (२।७२।१६१) चापि)॥ सनिन्द उपालम्भः परिभाषणमिति पुरस्तादुक्तम्। तच्छब्देन पूर्वश्लोकगतममेध्यं परामृश्यते।  भुज्  भुज् (भुज पालनाभ्यवहारयोः)। &amp;lsquo;अपि स्वित्पर्यभुङ्क्थास्त्वं संभोज्यान् वृद्धबालकान्&amp;rsquo; (भा० पु० १।१४।४३)। पर्यभुङ्क्थाः परित्यज्याभुङ्क्थाः पर्याशीरित्यर्थः। बालवृद्धेष्वनशितवत्सु इति तात्पर्यम्। &amp;lsquo;परोच्छिष्टं च यद् भुक्तं परिभुक्तं च यद्भवेत्&amp;rsquo; (भा० अनु० २३।८)। परिभुक्तं देवतातिथिपितृबालादीन् परिवर्ज्य यद् भुक्तं तत्परिभुक्तमुच्यते। जीर्णं च परिभुक्तं च यातयाममिदं द्वयमित्यमरः। परिभुक्तं भुक्तोच्छिष्टम्। परिर्वर्जने। &amp;lsquo;नहि ते राजपुत्रं तं चीरकृष्णाजिनाम्बरम्। परिभोक्तुं व्यवस्यन्ति पौरा वै धर्मवत्सलाः&amp;rsquo; (रा० ६।१२५।३४-३५)॥ परिभोक्तुं परित्यज्य भोक्तुम्। राजपुत्रात्पूर्वमिति तात्पर्यार्थः। &amp;lsquo;परिभोक्ता कृमिर्भवति कीटो भवति मत्सरी&amp;rsquo; (मनु० २।२०१)। परिभोक्ताऽनुचितेन गुरुधनेनोपजीवक इति कुल्लूकः। केन प्रसिद्धार्थं परिवर्जनपूर्वमशनं पर्यहासीन्मन्वर्थमुक्तावलीकार इति न जानीमः। &amp;lsquo;इन्द्रो वृत्राय वज्रमुदयच्छत्तं षोडशिभिर्भोगैः पर्यभुजत्&amp;rsquo; (पञ्च० ब्रा० १३।५।२२)।  भू  भू (भू सत्तायाम् )। &amp;lsquo;परि त्वा गिर्वणो गिर इमा भवन्तु&amp;rsquo; (तै० सं० १।३।१)। परिभवन्तु व्याप्नुवन्तु। &amp;lsquo;प्रजापते न त्वदेतान्यन्यो विश्वा जातानि परि ता बभूव&amp;rsquo; (ऋ० १०।१२१।१०)। परिबभूव परिगृह्य भवति, व्याप्नोति, व्यश्नुते। &amp;lsquo;केनेमां भूमिमौर्णोत् केन पर्यभवद् दिवम्&amp;rsquo; (अथर्व० १०।२।१८)। पर्यगृह्णात् पर्यवेष्टयत्। &amp;lsquo;अरान्नो नेमिः परि ता बभूव&amp;rsquo; (ऋ० १।३२।१५)। ताश्चर्षणीः। उक्तोऽर्थः। &amp;lsquo;इन्द्रासोमा परि वां भूतु विश्वत इयं मतिः&amp;rsquo; (अथर्व० ८।४।६)। परिगृह्णातु, विषयी करोतु। &amp;lsquo;परि द्यां सद्यो अपसो बभूवुः&amp;rsquo; (ऋ० ४।३३।१) वातजूता ऋभवः कर्तारः। परिबभूवुः पर्युत्पेतुः, परिजगृहुः परिभ्रेमुः। &amp;lsquo;तं त्वा मरुत्वती परि भुवद् वाणी सयावरी&amp;rsquo; (ऋ० ७।३१।८)। परिभुवत् सहचरी भवतु। परिरिह सामीप्ये। &amp;lsquo;यो जात एव प्रथभो मनस्वान् देवो देवान् ऋतुना पर्यभूषत्&amp;rsquo; (ऋ० २।१२।१)। पर्यभूषत् लेटि रूपम् पर्यभवत् पर्यगृह्णात्, मुख्यत्वेनात्यक्रामदित्यर्थः। &amp;lsquo;परि प्रजातः क्रत्वा बभूथ&amp;rsquo; (ऋ० १।६९।२)। परिबभूथ अत्यक्रमीः, अत्यशयिष्ठाः। &amp;lsquo;अन्यत्र दाशतेये&amp;rsquo; (३।५१।८) जातं यत्त्वा परि देवा अभूषन्नित्युक्तम्। &amp;lsquo;पर्यहं सजातान् भूयासम्&amp;rsquo; (काठ० सं० १२।२)। उक्तोऽर्थः। &amp;lsquo;यासां सोमः परि राज्यं बभूव&amp;rsquo; (अथर्व० १२।३।३१)। शशास, अधिचक्रे, ईशाञ्चक्रे। &amp;lsquo;अकीर्तिरतुला लोके ध्रुवं परिभविष्यति&amp;rsquo; (रा० २।१३।१४)। परिभविष्यति सर्वतो भविष्यति, सर्वत्र प्रचरिष्यतीत्यर्थः। रामष्टीकाकृत्तु&amp;ndash;अकीर्तिः स्त्रीजित इत्यकीर्तिर्जन्मसम्पादितां कीर्तिं परिभविष्यतीत्यर्थ इत्याह। &amp;lsquo;नित्यं परिभवेच्छ्वश्रूम्&amp;rsquo; (भा० अनु० ९३।३३)। परिभवेद् अवजानीयात् अधिक्षिपेत्। &amp;lsquo;मृदुर्हि परिभूयते&amp;rsquo; (रा० २।२१।११)। परिभूयतेऽवज्ञायतेऽवमन्यते तिरस्क्रियते। &amp;lsquo;यस्य बुद्धिः परिभवेत्तमतीतेन सान्त्वयेत्&amp;rsquo; (भा० आदि० १४०।७४)। परिभवेत् (शोकेन) नश्येत्। &amp;lsquo;विधर्मकाणि कुर्वन्ति तथा परिभवन्ति च&amp;rsquo; (भा० द्रोण० १९५।११)। उक्तोऽर्थः। &amp;lsquo;कुरून् परिभवेत् सर्वान् पञ्चालानपि भारत। पाण्डवेयांश्च सम्प्राप्तो मम क्लेशो हरिन्दम&amp;rsquo; (भा० वि० २०।१२)॥ परिभवेत् नाशयेत्। &amp;lsquo;तेऽसुरा हेलयो हेलय इति कुर्वन्तः पराबभूवुः&amp;rsquo; (महाभाष्ये १।१।१)। परावभूवुर्नेशुः। &amp;lsquo;स होता विश्वं परि भूत्वध्वरम्&amp;rsquo; (ऋ० २।२।५)। परिभूतु परिभवतु परिभावयेत् चिन्तयेत् अवेक्षेत, प्रणयेत्,। &amp;lsquo;न त्वां परिभवन्ब्रह्मन् प्रहसामि गुरुर्भवान्&amp;rsquo; (भा० अनु० १०।५९)। परिभवन् अवजानन्। &amp;lsquo;तामेतां परिभावयन्त्वभिनयैर्विन्यस्तरूपां बुधाः&amp;rsquo; (उत्तर० ७।२०)। परिभावयन्तु चिन्तयन्तु। &amp;lsquo;सानन्दं श्रुतमर्थं परिभावयति&amp;rsquo; (प्र० च०)। उक्तोर्थः। &amp;lsquo;तेभ्यः परान्नः परिभावयस्व&amp;rsquo; (नै० १०।४७)। परिभावयस्व जानीहि। &amp;lsquo;येनेदं विश्वं परिभूतं यदस्ति&amp;rsquo; (तै० ब्रा० ३।१२।३।१)। परिभूतं व्याप्तम्। &amp;lsquo;स लोकपरिभूतेन वेषेणास्ते धनञ्जयः&amp;rsquo; (भा० वि० १९।१६)। लोकपरिभूतो लोकगर्हितः, लोकोपहसितः। &amp;lsquo;परिभूताभिरद्भिस्तु कार्यं कुर्वीत नित्यशः&amp;rsquo; (मनु० ६।४५ इत्यतोऽनन्तरं क्षेपकः)। परैरसेविताभिरित्यर्थः प्रतिभाति। &amp;lsquo;भावयोगपरिभावितहृत्सरोजम्&amp;rsquo; (भा० पु० ३।९।११)। परिभावितं पावितं पूतम्। अत्र भुवोऽवकल्कन इति चुरादिर्धातुः। &amp;lsquo;संकर्षणस्य मत्तोक्तां भारतीं परिभूय&amp;rsquo; (हरि० २।४६।३१)। परिभूय अवज्ञाय अगणयित्वा। &amp;lsquo;लग्नद्विरेकं परिभूय पद्मं समेघलेखं शशिनश्च बिम्बम्। तदाननश्रीरलकैः प्रसिद्धेश् चिच्छेद सादृश्यकथाप्रसङ्गम्&amp;rsquo; (कु० ७।१६)। परिभूय तिरस्कृत्य, अभिभूय अतिशय्य। &amp;lsquo;मुनित्रयं नमस्कृत्य तदुक्तीः परिभाव्य च&amp;rsquo; (कौमुद्यां दीक्षितः)। परिभाव्य चिन्तयित्वा, विमृश्य। &amp;lsquo;परिभाव्याद्भुतं तत्&amp;rsquo; (राज० ४।२५२)। उक्तोऽर्थः। &amp;lsquo;रसेन तेषां परिभाव्य मुद्गान्&amp;rsquo; (सुश्रुत० १।१५९।७)। परिभाव्य अभिषिच्य। अत्रापि भुवोऽवकल्कन इति चुरादिर्धातुः। अवकल्कनं मिश्रीकरणम्। &amp;lsquo;पांसुभस्मकरीषाणां यथा वै राशयश्चिताः। सहसा वारिणा सिक्ता न यान्ति परिभावनम्&amp;rsquo; (भा० शां० १६५।१७-१८)॥ परिभावनं मूर्त्त्याद्याकारेण कल्पनम्। &amp;lsquo;विश्वा रूपाणि परिभूर्जजान&amp;rsquo; (अथर्व० ७।८४।४)। परिभूः परिग्राहको व्यापकः। &amp;lsquo;कविर्मनीषी परिभू स्वयम्भूः&amp;rsquo; (वा० सं० ४०।८)। उक्तोर्थः।  मन्  मन् (मन ज्ञाने, मनु अवबोधने)। &amp;lsquo;न हि वश्चरमं चन वसिष्ठः परिमंसते&amp;rsquo; (ऋ० ७।५९।३)। न हि परिमंसते वर्जयित्वा न स्तौति।  मा  मा (मा माने माङ् माने)। &amp;lsquo;परिमाति मुष्टिना। उपसर्गवशात्सकर्मकः। परि यो रश्मिना दिवोऽन्तान्ममे पृथिव्याः&amp;rsquo; (ऋ० ८।२५।१८)। परिमाणं चकार।  मार्ग्  मार्ग् (मार्ग अन्वेषणे)। &amp;lsquo;न शक्यं प्रमदा नष्टा मृगीषु परिमार्गितुम्&amp;rsquo; (रा० ५।११।४४)। परिमार्गितुम् इतस्ततो विचेतुम्।  मुच्  मुच् (मुच्लृ मोक्षणे)। &amp;lsquo;मुञ्च नः पर्यंहसः&amp;rsquo; (अथर्व० १९।४४।८)। परिमुञ्च निर्मुञ्च विमुञ्च। परिः सर्वतोभावे।  मुष्  मुष् (मुष स्तेये)। &amp;lsquo;सोममाह्रियमाणं गन्धर्वो विश्वावसुः पर्यमुष्णात्&amp;rsquo; (तै० सं० ६।१।६।४३)। प्रतिरोधको भूत्वाऽऽनयनविघ्नमाचरदित्यर्थ इति भट्टभास्करः।  मृ  मृ (मृङ् प्राणपरित्यागे)। &amp;lsquo;तं ह पञ्च राजानः परिमम्रुः&amp;rsquo; (ऐ० ब्रा० ८।२८)। परितः सर्वदिक्षु वर्तमाना द्विषन्तो राजानो मम्रुरित्यर्थः। &amp;lsquo;चिरात् क्षत्रस्यास्तु प्रलय इव घोरः परिमरः&amp;rsquo; (महावीर० ३।४१) परिमरो व्यापी विनाशः, अभिव्यापकं कदनम्। &amp;lsquo;तद् ब्रह्मणः परिमर इत्युपासीत&amp;rsquo; (तै० उ० ३।१०।४)। परितो म्रियन्तेऽनेनेति परिमरो वायुः।  मृज्  मृज् (मृजू शुद्धौ, मजू शौचालङ्कारयोः)। &amp;lsquo;कृपणानाथवृद्धानां यदाश्रु परिमार्जति&amp;rsquo; (भा० शां० ९१।३८)। परिमार्जति परिमार्ष्टि प्रोञ्छति। &amp;lsquo;कथमेकपदे सर्वमौचित्यं परिमार्जतु&amp;rsquo; (राज० ३।३१३)। परिमार्जतु परिलुम्पतु। चुरादिराधृषीयोऽत्र धातुः। &amp;lsquo;जिह्वामुद्धर सर्वेषां परिमृज्यानुमृज्य च&amp;rsquo; (भा० शां० ८१।१९)। परिमृज्य परिशोध्य दोषानपनीय। &amp;lsquo;(वाच्यं) त्यागेन पत्न्याः परिमार्ष्टुमैच्छत्&amp;rsquo; (रघु० १४।३५)। परिमार्ष्टुं परिमार्जितुमपनेतम्। &amp;lsquo;प्रियकरपरिमार्गात्&amp;rsquo; (शिशु० ७।७५)। परिमार्गः स्पर्शः। &amp;lsquo;तुन्दशोकयोः परिमृजापनुदोः&amp;rsquo; (पा० ३।२।५)। तुन्दपरिमृजोऽलसः। तुन्दं जठरं परिमार्ष्टि स्पृशति इति तद्व्युत्पत्तिः।  मृद्  मृद् (मृद क्षोदे)। &amp;lsquo;अश्रूणि परिमृद्नन्तौ रक्ताक्षौ दीन-भाषिणौ&amp;rsquo; (रा० २।७७।२६)। परिमृद्नन्तौ प्रमार्जन्तौ प्रमृजन्तौ।  मृश्  मृश् (मृश आमर्शने आमर्शनं स्पर्शः)। &amp;lsquo;अन्ये जायां परिमृशन्त्यस्य&amp;rsquo; (ऋ० १०।३४।४)। वस्त्रकेशाद्याकर्षणेन संस्पृशन्तीति सायणः। &amp;lsquo;सेदिरुपतिष्ठन्ती मिथोयोधः परामृष्टा&amp;rsquo; (अथर्व० १२।५।२४)। परामृष्टा ऽऽ क्रान्ताऽवस्कन्ना। &amp;lsquo;शिखरशतैः परिमृष्ट देवलोकम्&amp;rsquo; (भट्टि० १०।४५)। परिमृष्ट उल्लिखितः। &amp;lsquo;उपमां ययावरुणदीधितिभिः परिमृष्टमूर्धनि तमालतरौ&amp;rsquo; (कि० ६।२३)। परिमृष्टमूर्धनि व्याप्तशिरसि। &amp;lsquo;आत्मनः परामर्शेन बुद्धिं बुद्ध्या विचारयेत्&amp;rsquo; (भा० शां० १२०।१९)। स्वस्यातीतानागतविचारेणेत्यर्थ इति नीलकण्ठः।  मृष्  मृष् (मृष तितिक्षायाम्)। &amp;lsquo;मघोने परिमृष्यन्तमारमन्तं परं स्मर&amp;rsquo; (भट्टि० ८।५२)। परिमृष्यन्तमसूयन्तम्।  यज्  यज् (यज देवपूजासङ्गतिकरणदानेषु )। &amp;lsquo;यथा पूर्वेभ्यः… सहस्रसाः पर्यया वाजमिन्दो&amp;rsquo; (ऋ० ९।५२।५)। पर्ययाः=पर्ययजथाः। यागेनार्जितमदिथाः। &amp;lsquo;तद्धैक आहुर्धातारमेव सर्वासां पुरस्तादाज्येन परियजेत&amp;rsquo; (ऐ० ब्रा० ३।४७)। परियजेत परितो यजेत्। &amp;lsquo;राज्ञा (=सोमेन) वपां परियजति&amp;rsquo; (श० ब्रा० १३।२।११।३)। अमुख्यामाहुतिं जुहोतीत्यर्थः। &amp;lsquo;परिवेदनी कन्या परिदायी दाता परियष्टा याजकः&amp;rsquo; (याज्ञ० ३।२६५ मिताक्षरायां हारीतवचनम् )। ज्येष्ठं परित्यज्य कनिष्ठस्य याजकः परियष्टा भवति। &amp;lsquo;पर्याहित-परीष्ट-परिवित्ति-परिविन्न-परिविविदानेषु&amp;rsquo; (आप० ध० २।५।१२।२२)। ज्येष्ठेऽकृतसोमयागे कृतसोमयागः कनिष्ठः परियष्टा ज्येष्ठः परीष्टः।  यत्  यत् (यती प्रयत्ने)। &amp;lsquo;तदस्य प्रासहादित्सन्त, तं पर्ययतन्त&amp;rsquo; (पञ्च० ब्रा० ७।२।६)। तं पर्ययतन्त परितोऽयुध्यन्तेति सायणः। प्रासहा प्रसहेन बलात्कारेणेति च सः। &amp;lsquo;दाशराज्ञे परियत्ताय (सुदासे) विश्वतः&amp;rsquo; (ऋ० ७।८३।८)। परियत्ताय शत्रुभिः परिगताय परिक्षिप्ताय। &amp;lsquo;बद्धो वा परियत्तो वेन्द्रं त्रातारमुपधावति&amp;rsquo; (तै० सं० २।२।७।५)। परियत्तः शृङ्खलामन्तरेण परितो भटैरवरुद्ध इति भट्टभास्करः। &amp;lsquo;तान् समन्तमेवोदारान् परियत्तानुदपश्यन्&amp;rsquo; (ऐ० ब्रा० २।३१)। परियत्तान् अतिसन्नद्धान् इति षड्गुरुशिष्यः। अत्यन्तसन्निधानान् इति तु सायणः।  यम्  यम् (यम उपरमे)। &amp;lsquo;अस्येदु त्वेषसा रन्त सिन्धवः परि यद् वज्रेण सीमयच्छत्&amp;rsquo; (ऋ० १।१६१।११, अथर्व० २०।३५।११)। पर्ययच्छत् लक्ष्यं चकार, विव्याधेति संस्कृत-शार्मण्य-कोषः। सिन्धवो रन्त रमन्त इत्युक्तेरयमेवार्थः सङ्गतो भाति। परितो नियमितवानिति तु सायणः। वज्रेण नियमनमिति नातीवार्थवद्वचः। हिंसनं दारणं वा वज्रकर्म प्रसिद्धं न नियमनम्।  या  या (या प्रापणे, प्रापणमिह गतिः)। &amp;lsquo;याभिः (ऊतिभिः) सूर्यं परियाथः परावति&amp;rsquo; (ऋ० १।११२।१३)। परियाथः परिक्रामथः। &amp;lsquo;परि ह त्यद् वर्तिर्याथो रिषो यत् परो नान्तरस्तुतुर्यात्&amp;rsquo; (ऋ० ६।६३।२)। परियाथः परितो याथः, अवेक्षेथे, पालयेथे। &amp;lsquo;यया वज्रिवः परियास्यंहः&amp;rsquo; (ऋ० ६।३७।४)। परियासि परिवर्जयसि, परिहरसि। &amp;lsquo;परि णो याह्यस्मयु र्विश्वा वसून्योजसा&amp;rsquo; (ऋ० ९।६४।१८)। परियाहि प्रापय। &amp;lsquo;धृतं वसानः परियासि निर्णिजम्&amp;rsquo; (ऋ० ९।८२।२)। परियासि प्राप्नोषि। निर्णिजं शुभ्रं वासः प्रसाधनं वा। &amp;lsquo;पुरोहित्तं परियाप्य सर्वे&amp;rsquo; (भा० आदि० १९४।३)। परियाप्य प्रस्थाप्य। &amp;lsquo;यथा महापथः पर्याण एवं पृष्ठयः षळ्हः स्वर्गस्य लोकस्य&amp;rsquo; (ऐ० ब्रा० ४।१७)। पर्याणः परितोऽयनस्य गमनस्य साधनभूत इति सायणः।  यु  यु (यु मिश्रणामिश्रणयोः)। &amp;lsquo;अयमपीतरो योनिरेतस्मादेव, परियुतो भवति&amp;rsquo; (नि० १।२।८)। परियुतः परिवेष्टितः। परीतो जरायुणेति भावः।  युज्  युज् (युजिर् योगे)। &amp;lsquo;योगे चेति वाच्यम्&amp;rsquo; (पा० ८।२।२२ इत्यत्र वार्तिकम् )। तत्र वृत्तौ परियोगः पलियोग इत्युदाहरणे स्थिते। चोद्यमित्यर्थ इति प्रक्रियासर्वस्वम्।  रक्ष्  रक्ष् (रक्ष पालने)। &amp;lsquo;जिघत्सुभ्य इमं मे परिरक्षत&amp;rsquo; (अथर्व० ८।२।२०)। परिरक्षत परितो रक्षत। &amp;lsquo;शक्यस्तेनानुमानेन परोपि परिरक्षितुम्&amp;rsquo; (भा० वि०)। परिरक्षितुमहिंसितुम्। &amp;lsquo;न ह्येष राघवस्यार्थे जीवितं परिरक्षति&amp;rsquo; (रा० ६।४।२७)। न जीवितं परिरक्षति प्राणव्ययं न गणयति। जीवितशेषं नाद्रियते। &amp;lsquo;शिष्टं मांसं… काकेभ्यः पर्यरक्षत&amp;rsquo; (रा० २।९६।३८)। स्पष्टोऽर्थः।  रभ्  रभ् (रभ राभस्ये)। &amp;lsquo;बाहुभ्यां परिरभ्यैनं प्राबोधयदनिन्दिता&amp;rsquo; (भा० वि० १७।१३)। परिरभ्य उपगुह्य, परिश्लिष्य। &amp;lsquo;इत्युक्तवन्तं परिरभ्य दोर्भ्याम्&amp;rsquo; (कि० ११।८०)। &amp;lsquo;परिरभ्य वक्षसा&amp;rsquo; (कु० ५।३) उक्तोऽर्थः। &amp;lsquo;नागभोगेन महता परिरभ्य महीमिमाम्&amp;rsquo; (भा० वन०)। &amp;lsquo;ग्रामो ग्रामस्य सामन्तः…। गृहं गृहस्थं निर्दिष्टं समन्तात् परिरभ्य हि&amp;rsquo; (याज्ञ० २।१५०-५१ मिताक्षरायां कात्यायनवचनम्)। परिरभ्य परिवेष्ट्य।  राज्  राज् (राजृ दीप्तौ)। &amp;lsquo;वृताः सुहृद्भिः परिरेजुरोजसा। यथा सदस्यै र्ऋषिभिस्त्रयोऽग्नयः&amp;rsquo; (रा० २।११२।३३)॥ परिरेजुः परिरराजुः शुशुभिरे चकासामासुः। &amp;lsquo;प्रभया परिराजन्तम्&amp;rsquo; (मृगम्) (रा० ३।४९।३)। परिराजन्तं दीप्यमानम्।  रुज्  रुज् (रुजो भङ्गे)। &amp;lsquo;रुजन्परि रुजन्&amp;rsquo; (अथर्व० १६।१।२)। स्पष्टोर्थः।  रुध्  रुध् (रुधिर् आवरणे)। &amp;lsquo;अस्मत्पोतं पर्यरुत्सत&amp;rsquo; (दशकु० षष्ठ उच्छ्वासे)। पर्यरुत्सत परितोऽरुन्धन्।  लम्ब्  लम्ब् (अबि रबि लबि शब्दे, लबि अवस्रंसने च)। &amp;lsquo;सप्तेमे वसवः प्राप्ताः स एकः परिलम्बते&amp;rsquo; (हरि० )। &amp;lsquo;सकृत् कृतापराधस्य तत्रैव परिलम्बतः&amp;rsquo; (भा० शां० १३९।२५)। परिलम्बतोऽवतिष्ठमानस्य। विश्वासं कुर्वत इति नीलकण्ठः।  लिख्  लिख् (लिख अक्षरविन्यासे)। &amp;lsquo;स्फ्येन पदं त्रिः परिलिखति&amp;rsquo; (का० श्रौ० ७।६।१७)। परितो रेखां करोतीत्यर्थः। &amp;lsquo;परिलिखितं रक्षः परिलिखिता अरातयः&amp;rsquo; (तै० सं० १।२।५।१)। परिलिखितं रेखाचक्रेण परिवेष्टितम्। नाशितमितित्वार्थिकोऽर्थः।  लुड्  लुड् (लुड अवगाहने, अवगाहनं प्रतिघातः)। &amp;lsquo;मन्दाराणामुदाराणां वनानि परिलोडयन्&amp;rsquo; (भा० सभा० १०।७)। परिलोडयन् क्षुभ्नन्, आकुलानि कुर्वन्।  लुप्  लुप् (लुप्लृ छेदने)। &amp;lsquo;दीपिकालोकपरिलुप्यमानतिमिरभार-&amp;rsquo; (दशकु०)। परिलुप्यमानः संह्रियमाणः।  वञ्च्  वञ्च् (वञ्चु गतौ)। &amp;lsquo;नमो वञ्चते परिवञ्चते&amp;rsquo; (वा० सं० १६।२१)। परिवञ्चते सर्वतोगन्त्रे त्सरते च्छद्मना गच्छते।  वद्  वद् (वद व्यक्तायां वाचि)। &amp;lsquo;गां वाव तौ तत् पर्यवदतां या यज्ञे दीयते&amp;rsquo; (तै० सं० १।७।२।२) इडां गोरूपेणावर्णयताम्, तत्र स्वाभिप्रायं प्राकाशयताम्। &amp;lsquo;आदित्यमेव ते परिवदन्ति&amp;rsquo; (अथर्व० १०।८।१७)। आदित्यमेवोद्दिश्य भाषन्ते इत्यर्थः। &amp;lsquo;देवा वशां पर्यवदन्न नोऽदादिति हीडिताः&amp;rsquo; (अथर्व० १२।४।४९)। &amp;lsquo;यो ब्राह्मणान् परिवदेद् विनाशं चापि रोचयेत्&amp;rsquo; (भा० शां० १३५।१८)। परिवदेत् निन्देत्, परुषं ब्रूयात्। &amp;lsquo;तदस्ति पर्युदितमिव&amp;rsquo; (श० ब्रा० ३।१।३।२) पर्युदितमभ्युक्तम् आम्नातम्। &amp;lsquo;अनुहवं परिहवं परिवादं परिक्षवम्&amp;rsquo; (अथर्व० १९।८।४)। परुषभाषणं परिवादः। अथवा परिर्वर्जने। वर्जिते प्रदेशे भाषणमिति सायणः। &amp;lsquo;माभूत् परीवादनवावतारः&amp;rsquo; (रघु० ५।२४)। परिवादः प्रसृता प्रथिता वा लोकनिन्दा। &amp;lsquo;परिवादोऽपवादो वा राघवे नोपपद्यते&amp;rsquo; (रा० )। परिवादोऽकार्यकरणनिमित्तं समूलमयशः। अपवादोऽसूयाकल्पितममूलमयशः। &amp;lsquo;गुरोर्यत्र परीवादो निन्दा वापि प्रवर्तते&amp;rsquo; (मनु० २।२००)। विद्यमानदोषस्याभिधानं परीवाद इति कुल्लूकः। &amp;lsquo;परीवादं त्यजेद्विप्रोऽसवर्णेषु च सूचनम्&amp;rsquo; (कृत्यकल्पतरौ द्वितीये सम्पुटे पृ० ३५ समुद्धृतं हारीतवचनम्)। उक्तोऽर्थः। &amp;lsquo;देव, अयमेव मयि प्रथमं परिवादकरः&amp;rsquo; (माल० १)। परिवादोऽधिक्षेपोऽपभाषितम्। &amp;lsquo;तं प्रागसावविनयं परिवादमेत्य लोकेऽधुनापि विदिता परिवादिनीति&amp;rsquo; (नै० ११।१२७)। परिवादो वीणावादनसाधनविशेषः। &amp;lsquo;अतिहर्षपरीतत्वाद् वितन्त्रीः परिवादिनी&amp;rsquo; (बृ० श्लो० सं० ५।८०)। परिवादिनी वीणा। सा तु तन्त्रीभिः सप्तभिः परिवादिनीत्यमरः।  वन्द्  वन्द् (वदि अभिवादनस्तुत्योः)। &amp;lsquo;परिवन्दे ऋग्भिः&amp;rsquo; (ऋ० २।३५।१२)। परितः स्तौमीत्यर्थः।  वप्  वप् (डुवप बीजसन्ताने)। &amp;lsquo;पांसुभिः पर्युप्य&amp;rsquo; (लाट्या० श्रौ० १०।१५।१६)। पर्युप्य अवकीर्य। &amp;lsquo;धानाः करम्भः परिवापः पुरोडाशः पयस्या&amp;rsquo; (तै० सं० ६।५।११।४२)। परिवापो व्रीहिप्रभवा लाजाः। &amp;lsquo;भारती परिवापेण&amp;rsquo; (तै० ब्रा० १।५।११।२)। उक्तोऽर्थः। परिच्छदे परीवापः पर्युप्तौ सलिलस्थितावित्यमरः। परिच्छदः परिवारः। पर्युप्तिः परित उप्तिः परितो बीजत्यागः। &amp;lsquo;सुप्रतिविहितयान-वाहन-पुरुषपरिवापो प्रतिष्ठेत&amp;rsquo; (कौ० अ० १।१६।५)। पुरुषपरिवापो भृत्यवर्गः, परिचारकव्रजः। &amp;lsquo;गृहपरिवापः&amp;rsquo; (कौ० अ० ३।६।६)। गृहोपकरणादि। &amp;lsquo;कुमारं पर्युप्तिनं स्नातमभ्यक्तशिरसम्…&amp;rsquo; (वा० गृ० ५।६)। पर्युप्तिः परिवापो मुण्डनम्। साऽस्यास्तीति पर्युप्ती। व्रीह्यादित्वादिनिः।  वस्  वस् (वस निवासे, वस स्नेहच्छेदापहरणेषु चुरादिः)। &amp;lsquo;द्वादशरात्रं परिवसत्युखावदभ्रिं बिभ्रत्&amp;rsquo; (का श्रौ० २२।१।२१)। परिवसति तिष्ठति कालं क्षपयति। &amp;lsquo;जापिनां होमिनां चैव ध्यायिनां तीर्थवासिनाम्। न परिवसन्ति पापानि…&amp;rsquo; (व० धर्म० २६।१२)॥ न परिवसन्ति न चिरं तिष्ठन्ति। &amp;lsquo;पूर्वेद्युरग्निं प्रणयेदित्येकं परोक्षान्तां परिवसेदित्यपरम्&amp;rsquo; (भा० श्रौ० ७।४।५)। परिवसेत् परि समापयेत्। &amp;lsquo;अस्तमितेऽपां पूर्णं (कर्त) परिवासयेत्&amp;rsquo; (आश्व० गृ० २।८।६)। परिवासयेत् ओदयात्तत्र वसेत् तिष्ठेत्। &amp;lsquo;अच्छिन्नो रायः सुवीर इत्यग्रं परिवासयति&amp;rsquo; (आप० श्रौ० ७।१।२।१०)। परिवासयति छिनत्ति। &amp;lsquo;तं परिवासयति&amp;rsquo; (श० ब्रा० ३।६।४।१७)। उक्तोऽर्थः। &amp;lsquo;भर्ता राजकुले कार्यवशात्पर्यु षितः&amp;rsquo; (पञ्चत०)। तत्र निशां स्थितः। &amp;lsquo;यातयामं गतरसं पूति पर्युषितं च यत्&amp;rsquo; ( गीता० १७।१०)। पर्युषितं रात्र्यन्तरितम्। कृतरात्रिपरिवासम्। &amp;lsquo;आर्यः पर्युषितं तु नाभ्यवहरत्यन्धः क्षुधान्धोप्यसौ&amp;rsquo; (वि० गुणा० १०१)। उक्तोऽर्थः। &amp;lsquo;न च पर्युषितं वाक्यं स्वैरेष्वपि कदाचन&amp;rsquo; (नैषधो वक्ति) (भा० वन० ७३।१३)। पर्युषितं प्रतिज्ञातकालातिलङ्घि। &amp;lsquo;अपर्युषितप्रतिज्ञेच मारुतौ प्रनष्टे कौरवराजे&amp;rsquo; (वेणी० ६)। पर्युषिता रात्र्यन्तरिता। अहः-परिवासविधुर-प्रतिश्रवे इत्यर्थः। &amp;lsquo;अपर्युषितपापास्ते नदीः सप्त पिबन्ति ये&amp;rsquo; (भा० आदि० १७०।२१)। अपर्युषितपापा निःशेषितपापाः। &amp;lsquo;तयोरन्यतरः परिवासितः&amp;rsquo; (सत्या० श्रौ० २४।२।६)। परिवासितः छिन्नाग्रः। &amp;lsquo;शुल्वात्प्रादेशे परिवास्य वेदपरिवासनानि निदधाति&amp;rsquo; (आप० श्रौ० १।२।६।५)। परिवास्य छित्त्वा। परिवासनानि वेदाग्राणि। वेदो दर्भमुष्टिः। &amp;lsquo;इह तया सह पर्युषितम्&amp;rsquo; (स्वप्न० १)। पर्युषितमुषितम्। अनर्थकः परिः। &amp;lsquo;लिङ्गं वा सवृषणं परिवास्याञ्जलावाधाय&amp;rsquo; (बौ० ध० २।१।१।१४)। परिवास्य छित्त्वा। &amp;lsquo;न नागलोके न स्वर्गे न विमाने त्रिविष्टपे। परिवासः सुखस्तादृक रसातलतले यथा&amp;rsquo; (भा० उ० १०२।१५)। परिवासो निवासः। &amp;lsquo;गवां च परिवासेन भूमिः शुध्यति…&amp;rsquo; (मनु० ५।१२४)। परिवासोऽहोरात्रनिवासः। कालपरिवासः कालात्ययः। &amp;lsquo;अथवा तदङ्गपरिवासशीतलं मयि किञ्चिदर्पय&amp;rsquo; (मालती० ९।४२)। परिवासः सौरभम्।  वह्  वह् (वह प्रापणे)। &amp;lsquo;तुभ्यमग्ने पर्यवहन्त्सूर्यां वहतुना सह&amp;rsquo; (ऋ० १०।८५।३८)। परिणीतां सूर्यां वरस्य गृहं प्रापयन्नित्यर्थः। &amp;lsquo;हतान् परिवहन्तश्च&amp;rsquo; (भा० द्रोण० २०।४७)। परिवहन्तो निर्हरन्तः। &amp;lsquo;नित्यं शस्त्रं परिवहन् क्रमेण स तपोधनः&amp;rsquo; (रा० ३।९।२१)। परिः सर्वतोभावे। सर्वत्र वहन्नित्यर्थः। &amp;lsquo;आपः परिवहन्तीः&amp;rsquo; (तै० सं० ७।४।१४।१)। परितः स्यन्दमाना इत्यर्थः। &amp;lsquo;यमस्य माता पर्युह्यमाना ननाश&amp;rsquo; (ऋ० १०।१७।१)। पितुर्गृहाद् वोदुर्गृहं प्रत्युह्यमानेत्यर्थः। पर्युह्यमाणा इति तु पाणिनीयाः। &amp;lsquo;शरीरे संस्कारं नृपतिसमदुःखं परिवहन्&amp;rsquo; (स्वप्न० १।१४)। अनर्थकः परिः। &amp;lsquo;उदर्के निष्फलामाशां परिवहन्&amp;rsquo; (प्रतिमा० ३)। इहापि तथा। &amp;lsquo;साम्ना पर्यूढा&amp;rsquo; (कुम्भी) (अथर्व० ११।३।१५)। (अङ्गारैः) वेष्टितेत्यर्थः। &amp;lsquo;स्वधया परिहिता श्रद्धया पर्यूढा दीक्षया गुप्ता&amp;rsquo; (अथर्व० १२।५।२)। परिहितपर्यूढौ पर्यायौ। परिहिता कृतपरिधिः। ब्रह्मगवीति विशेष्यम्। &amp;lsquo;प्रथमं (कौतूहलं) सपरिवाहमासीत्&amp;rsquo; (शा० २)। उत्सिच्यमानम्। परिवाहोऽभिष्यन्दः सम्प्लवः। &amp;lsquo;पूरोत्पीडे तडागस्य परीवाहः प्रतिक्रिया&amp;rsquo; (उत्तर० ३।२९)। परीवाहः पयः प्रणाल्या जलनिर्गमः। &amp;lsquo;उपार्जितानामर्थानां त्याग एव हि रक्षणम्। तटाकोदरसंस्थानां परिवाह इवाम्भसाम्&amp;rsquo; (तन्त्रा० १।३)॥ परिवाहो बहिर्निर्गमनम्। &amp;lsquo;अचिरेण तु कालेन परिवाहान्बहूदकान्। चक्रुर्बहुविधाकारान्…&amp;rsquo; (रा० २।८०।११)॥ परिवाहाः कुल्याः। &amp;lsquo;आपः परिवाहिणी स्थ&amp;rsquo; (काण्वसं० ११।३)।  विद्  विद् (विद ज्ञाने)। &amp;lsquo;यां त्वा जनो भूमिरिति प्रमन्दते निर्ऋतिं त्वाहं परिवेद विश्वतः&amp;rsquo; (वा० सं० १२।६४)। परिवेद सम्यग् वेद्मि। साधु जानामि। &amp;lsquo;विदितार्थस्तु वेदानां परिवेद प्रयोजनम्&amp;rsquo; (भा० वन० २००।११३)। परिवेद साकल्येन वेद।  विद्  विद् (विद्लृ लाभे)। &amp;lsquo;नाग्नयः परिविन्दन्ति न वेदा न तपांसि च&amp;rsquo; (अत्रिसं० श्लो० ११०)। (कृत्यकल्पतरौ द्वितीये सम्पुरे ११२ पृ० शातातपवचनमित्युद्धृतम्)। न परिविन्दन्ति ज्येष्ठं परित्यज्य कनिष्ठं न प्राप्नुवन्तीत्यर्थः। &amp;lsquo;कुलटोन्मत्तचौरांश्च परिविन्दन्न दुष्यति&amp;rsquo; (गोभि० स्मृ० १।७४)। एतेष्वनूढेषु सत्सु भार्यामुपयच्छमानः। &amp;lsquo;यन्म आत्मनो मिन्दाऽभूत् पुनरग्निश्चक्षुरदात् इत्येताभ्यामभिनिर्मुक्ताभ्युदितपर्याहित-परीष्ट-परिवित्त०&amp;rsquo; (आप० श्रौ० ९।३।१२।७०)। यस्मिञ्ज्येष्ठे ऽनात्तांशे कनिष्ठोंऽशं गृह्णीयात्स ज्येष्ठः परिवित्तः। मिन्दा शरीरविकृतिः, दुर्भगत्वचिह्नम्। &amp;lsquo;येभिः पाशैः परिवित्तो निबद्धः&amp;rsquo; (अथर्व० ६।११२।३)। ज्येष्ठेऽकृतदारपरिग्रहे पूर्वं गृहीतदारः। अग्रेदिधिषुरित्यर्थः। लोके तु स परिवेत्तृपदेनोच्यते। &amp;lsquo;परिवित्तिः परिवेत्ता यया च परिविद्यते&amp;rsquo; (मनु० ३।१७२)। &amp;lsquo;दाराग्निहोत्र-संयोगं कुरुते योऽग्रजे स्थिते। परिवेत्ता स विज्ञेयः परिवित्तिस्तु पूर्वजः&amp;rsquo; (मनु० ३।१७१)॥ निगदव्याख्यातम्। &amp;lsquo;जात्यन्धबधिरे मूके न दोषः परिवेदने&amp;rsquo; (अत्रिसं० श्लो० १०५)। ज्यायस एतान् परिवर्ज्य दारकर्मणि दोषो नेत्याह। &amp;lsquo;ज्येष्ठे ऽनिविष्टे कनीयान्निविशमानः परिवेत्ता भवति परिवित्तिर्ज्येष्ठः परिवेदनी कन्या&amp;rsquo; (याज्ञ० ३।२६५ मिताक्षरायां हारीतवचनम्)। अभिव्यक्तायां चन्द्रिकायां किं दीपिकापौनरुक्त्येन।  विश्  विश् (विश प्रवेशने)। &amp;lsquo;तं (सोमम्) पर्यविशन्&amp;rsquo; (तै० सं० ६।३।१।२)। परित आवेष्ट्य सेवका इव समुपासतेति भट्टभास्करः। &amp;lsquo;प्रजापतिरेष यदुद्गाता। तमेतत् प्रजा अस्नकाशिनीरभितः समन्तं परिविशन्ति&amp;rsquo; (जै० ब्रा० १।८८)। उक्तोऽर्थः। &amp;lsquo;रक्षांसि समन्तं देवान् पर्यविशन्&amp;rsquo; (तै० सं० २।४।१।२)। पर्यविशन् अरुन्धन्। परिवार्यातिष्ठन्नित्यर्थः। &amp;lsquo;निवेश-परिवेशनम्&amp;rsquo; (भा० आश्व० ४५।१)। परिवेशनम् परिसरभूः।  विष्  विष् (विष्लृ व्याप्तौ)। &amp;lsquo;इमां देवतां परिवेवेष्मीत्येनं परि वेविष्यात्&amp;rsquo; (अथर्व० १५।१३।८)। परिवेवेष्मि भोजनं निवेदयामि। &amp;lsquo;कनीयाञ्ज्यायांसं परिवेवेष्टि&amp;rsquo; (काठक० ३६।७)। &amp;lsquo;अदितिं परिवेविषति&amp;rsquo; (ऐ० ब्रा० १।१७)। &amp;lsquo;अथ पात्राणि निर्णेनिजति। तैर्निणिज्य परिवेविषति&amp;rsquo; (श० ब्रा० १।३।१।२)। &amp;lsquo;माठरकौण्डिन्यौ परिवेविषाताम्&amp;rsquo; (भाष्ये)। उक्तोऽर्थः। &amp;lsquo;मन्त्रहीनं क्रियाहीनं यच्छ्राद्धं परिविष्यते। त्रिभिर्वर्णैः…&amp;rsquo; (भा० अनु० २३।९) भोजनाम निवेद्यते। &amp;lsquo;अथ ह शौनकं च कापेयमभिप्रतारिणं च काक्षसेनिं परिविष्यमाणौ ब्रह्मचारी बिभिक्षे&amp;rsquo; (छां० उ० ४।३।५)। परिविष्यमाणौ निवेदितभोजनौ, भोजयिष्यमाणौ। &amp;lsquo;द्वितीययाऽऽदित्ये परिविष्यमाणे ऽक्षततण्डुलाजुहुयात्&amp;rsquo; (गो० गृ० ४।५।२९)। परिविष्यमाणे परिवेषवति जाते। &amp;lsquo;वयं परिविष्टाः परिवेष्टारो वो भूयास्म&amp;rsquo; (भा० श्रौ० ७।१४।१)। परिविष्टा निवेदितभोजनाः, भोजिताः। &amp;lsquo;दद्भिर्न जिह्वा परिविष्टमादत्&amp;rsquo; (अथर्व० २०।१६।६)। परिविष्टं भोजनाय निवेदितम्। &amp;lsquo;चन्द्रं यथा परिविष्टं ससन्ध्यम्&amp;rsquo; (भा० अनु० १४।८८)। परिविष्टं कृतपरिवेषम्। &amp;lsquo;वाताद्यैर्मण्डलीभूताः सूर्यचन्द्रमसोः कराः। मालाभा व्योम्नि दृश्यन्ते परिवेषस्तु स स्मृतः॥&amp;rsquo; निगदव्याख्यातम्। &amp;lsquo;वेद्या निधापयेच्चैव रत्नानि विविधानि च। सिकतापरिवेषाश्च ततोऽग्निं समिन्धयेत्&amp;rsquo; (मात्स्य पु० २३९।८)॥ परिवेषः परिक्षेपः। &amp;lsquo;विप्राणां प्रवराः सर्वे चक्रुश्च परिवेषणम्&amp;rsquo; (रा० ७।९१।२८)। परिवेषणं भोजना। &amp;lsquo;श्यामं रुधिरपर्यन्तं बभूव परिवेषणम् (रा० ३।२३।३)। उपसूर्यकम्। &amp;lsquo;सूर्या चन्द्रमसोर्धोरं दृश्यते परिवेषणम्&amp;rsquo; (भा० वन० २२४।१७)। परिवेषणं परिवेषः।  वृ  वृ (वृञ् वरणे)। &amp;lsquo;पथि परिवृणुयाद्राजलोकः कुमारम्&amp;rsquo; (मुद्रा० ५।११)। परिवृणुयात् परिक्षिपेत्। &amp;lsquo;त्रिषन्धे तमसा त्वममित्रान् परिवारय&amp;rsquo; (अथर्व० ११।९।१९)। परिवारय अपरुधान। &amp;lsquo;हित्वा यानानि यानार्हा ब्राह्मणं पर्यवारयन्&amp;rsquo; (रा० २।९२।१५)। पर्यवारयन् पर्यवेष्टयन्। &amp;lsquo;उत्तरतः पुरस्ताद्वाऽऽचार्यकुलस्य परिवृतं भवति&amp;rsquo; (गो० गृ० ३।४।८)। परिवृतमावृतं स्नानागारम् इति सत्यव्रतः। &amp;lsquo;अपरिवृतं धान्यम्&amp;rsquo; (मनु० ८।२३८)। अदत्तवृतिकम्। &amp;lsquo;प्रणम्य पादौ परिवृत्य देवम्&amp;rsquo; (भा० पु० ३।४।२०)। परिवृत्य परिक्रम्य, प्रदक्षिणीकृत्य। अन्यत्रादृष्टः कविकल्पितोऽर्थः। &amp;lsquo;अध्यास्य कन्या परिवारशोभि&amp;rsquo; (यानम्) (रघु० ६।१०)। परिवार: परिजनः, परिचारकव्रातः। &amp;lsquo;ग्रहगणपरिवारो राजमार्गप्रदीपः&amp;rsquo; (मृच्छ० १।५७)। &amp;lsquo;व्याघ्रचर्मपरिवारा&amp;rsquo; (रथाः) (भा० उ० १५५।८)। परिवारः प्रच्छदः। &amp;lsquo;परिवारात्पृथक् चक्रे खड्गश्चात्मा च केनचित्&amp;rsquo; (शिशु० १९।४९)। परिवारः खड्गकोशः। &amp;lsquo;सह त्वं परिवारेण सुखमास्स्व रमस्व च&amp;rsquo; (रा० २।१६।२०)। परिवारः परिजनः। सखीसमूह इति तु तिलक। &amp;lsquo;सपताका रथा रेजुर्वैयाघ्रपरिवारणाः&amp;rsquo; (भा० भीष्म० ७२।१३)। परिवारणं प्रावरणम्, परिच्छदः, समुपच्छादः। &amp;lsquo;अविसंवादको दक्षः कृतज्ञो मतिमानृजुः। अपि संक्षीणकोशोपि लभते परिवारणम्&amp;rsquo; (भा० उ० ३८।३७)॥ परिवारणम् परिवारान् मित्रभृत्यादीन् इति नीलकण्ठः।  वृज्  वृज् (वृजि वृजी वर्जने)। &amp;lsquo;परि श्वभ्रेव दुरितानि वृज्याम्&amp;rsquo; (ऋ० २।२७।५)। परिवृज्याम् अपाकुर्याम्, तत आत्मानं परिहरेयम् इत्यर्थः। &amp;lsquo;देवता वा एतं परि वृञ्जन्ति यमनृतमभिशंसन्ति&amp;rsquo; (पञ्च० ब्रा० १८।१।११)। उक्तोऽर्थः। &amp;lsquo;यत्रेन्द्रं देवताः पर्यवृञ्जन्&amp;rsquo; (ऐ० ब्रा० ७।२८)। यज्ञेषु परितो वर्जितवन्तस्त्यक्तवन्तः। यज्ञान्निरभजन्नित्यर्थः। &amp;lsquo;परि वो रुद्रस्य हेति र्वृणक्तु&amp;rsquo; (अथर्व० ७।७५।१)। परि वृणक्तु वृणक्तु वर्जयतु परिहरतु। &amp;lsquo;परि हेतिः पक्षिणी नो वृणक्तु&amp;rsquo; (अथर्व० ६।२७।२)। उक्तोऽर्थः। &amp;lsquo;अपरिवर्गमेवास्मिन् तेजो दधाति&amp;rsquo; (तै० सं० ५।३।१०।४३) अपरिवर्गम्=किञ्चिदप्यपरिहृत्य। णमुलन्तमेतत्। &amp;lsquo;पुरोडाशमनक्ति स्वक्तमकूर्मपृषन्तमपरिवर्गमणिकाषम्&amp;rsquo; (आप० श्रौ० २।३।११।३)। अपरिवर्गं यथा विच्छेदस्त्यागो वा न भवति तथा। अणिकाषमिति णत्वमार्षम्। &amp;lsquo;परिवृक्ता यथासस्यृषभस्य वशेव&amp;rsquo; (अथर्व० ७।११३।२)। परिवृक्ता परिवर्जनीया। &amp;lsquo;वेत्था हि निर्ऋतीनां वज्रहस्त परिवृजम्&amp;rsquo; (ऋ० ८।२४।२४)। परि बृजम् परिहारम्।  वीज्  वीज् (वीजिर्लौकिको धूनने)। &amp;lsquo;तालवृन्तान्युपादाय पर्यवीजन्त सर्वशः&amp;rsquo; (भा० अनु० १६८।१५)। &amp;lsquo;यं पुरा पर्यवीजन्त तालवृन्तैर्वरस्त्रियः। तं गृध्राः पर्यवीजन्त दावाग्निपरिकालितम्&amp;rsquo; (भा० आश्रम० ३८।४)॥ उभयत्राधुन्वन्नित्यर्थः।  वृत्  वृत् (वृतु वर्तने )। &amp;lsquo;तस्याश्च भर्ता द्विगुणं हृदये परिवर्तते&amp;rsquo; (रा० १।७७।२७)। परिवर्तते वर्तते। परिरिह धात्वर्थं न विशिनष्टि। &amp;lsquo;मनोरथो महानेष हृदि मे परिवर्तते&amp;rsquo; (रा० ३।११।३३)। &amp;lsquo;ममायं पितरो नित्यं यद्यर्थः परिवर्तते&amp;rsquo; (भा० आदि० ४६।५)। अर्थः प्रयोजनम्। &amp;lsquo;व्यादितास्यस्य यो मृत्योर्दंष्ट्राग्रे परिवर्तते&amp;rsquo; (हरि० १०२८६)। &amp;lsquo;यस्मात्प्रपञ्चः परिवर्ततेऽयम्&amp;rsquo; (श्वेताश्व० उ० ६।६)। परिवर्तते प्रवर्तते। &amp;lsquo;चक्रवत् परिवर्तन्ते दुःखानि च सुखानि च&amp;rsquo; (मृच्छ०)। परिवर्तन्ते पर्यायेण वर्तन्ते। सुखस्यानन्तरं दुःखं दुःखस्यानन्तरं सुखमित्येवं क्रमेण वर्तन्त इत्यर्थः। &amp;lsquo;तदा च सर्वभूतानां छाया न परिवर्तते&amp;rsquo; (हरि० ३।४६।२३)। तदाऽपराह्णगते सूर्ये निष्प्रभत्वात् सूर्यस्य छाया परितो न वर्तते इत्यर्थः। &amp;lsquo;भीष्मं शान्तनवं दृष्ट्वा…। कुरवः पर्यवर्तन्त पाण्डवाश्च विशांपते&amp;rsquo; (भा० भीष्म० १२०।११)॥ उक्तोऽर्थः। &amp;lsquo;ज्योतींषि चन्द्रसूर्यौ च परिवर्तन्ति नित्यशः।&amp;rsquo; परिवर्तन्ति परिवर्तन्ते भ्रमन्ति चक्रगतिं गच्छन्ति। &amp;lsquo;अस्वस्थहृदयश्चासीद् दुखाच्च परिवर्तते&amp;rsquo; (रा० १।१०।२३)। एकदेशेऽनवस्थितिः परिवर्तनम्। लुठतीत्यर्थः। &amp;lsquo;मण्डलं सर्वतः श्लिष्टं रथिनामुग्रधन्विनाम्। किरतां शरवर्षाणि स नागः पर्यवर्तत&amp;rsquo; (भा० द्रोण० २६।४१-४२)॥ पर्यवर्तत भ्रान्तवान्। &amp;lsquo;यातनाभ्यः परिभ्रष्टा देवाद्यास्वथ योनिषु। जन्तवः परिवर्तन्ते…&amp;rsquo; (वि० पु० ३।७।६)॥ परिवर्तन्ते भ्राम्यन्ति। &amp;lsquo;ऋतु व्यतीतः परिवर्तते पुनः&amp;rsquo; (सौन्दर० ९।२८)। परिवर्तते आवर्तते, पुनरायाति। &amp;lsquo;पूर्वावधीरितं श्रेयो दुःखं हि परिवर्तते&amp;rsquo; (शा० ७।१३)। उक्तोऽर्थः। &amp;lsquo;अथ जातिसहस्राणि बहूनि परिवर्तते&amp;rsquo; (भा० शां० २९४।२७)। परिवर्तते परिभ्राम्यति, पर्यटति। &amp;lsquo;तस्यान्तरं स दृष्ट्वैव पर्यवर्तत खेचरः&amp;rsquo; (भा० आदि० ३३।४)। पर्यपतत्, पर्यभ्राम्यत्। &amp;lsquo;तस्याः पुनर्नदीतीरे वसनं पर्यवर्तत। व्यपकृष्टाम्बरां दृष्ट्वा…&amp;rsquo; (भा० आदि० १३०।३६)॥ पर्यवर्तत अवातरत्, अवास्रंसत। &amp;lsquo;विधातुर्वामत्वाद् विपदि परिवर्तामह इमे&amp;rsquo; (मालती० १०।६)। विप्लवामहेऽवसीदामो विनश्यामः। &amp;lsquo;पर्यवर्तत राजानं पुण्डरीकेक्षणो ऽच्युतः&amp;rsquo; (भा० शां० २९।४)। पर्यवर्तत=अभिमुखोऽभवत्। &amp;lsquo;दुःखोपायस्य मे वीर विकाङ्क्षा परिवर्तते&amp;rsquo; (भा० द्रोण० ८०।१६)। परिवर्तते प्रतिभातीति नीलकण्ठः। दुःखद्वारमिह प्रतिज्ञा। तस्या विकाङ्क्षा विसंवादः। परिवर्तत इति कस्मात्प्रतिभातीत्यर्थमाहेति जिज्ञासायां ब्रूमः-परिवर्तत इति परितो वर्तत इत्यक्षरार्थः। यद्धि परितो वर्तते तत् प्रत्यक्षं भवति बुद्धिविषयतां याति। तदेव प्रतिभानम्। &amp;lsquo;क्षोभ्यतां कलशः सर्वैर्मन्दरः परिवर्त्यताम्&amp;rsquo; (भा० आदि० १८।३२)। भ्रम्यतामित्यर्थः। &amp;lsquo;परिवर्तय वाहिनीम्&amp;rsquo; (भा० द्रोण० १९९।७)। इत आवर्तय इत्यर्थः। &amp;lsquo;जगत् सशैलं परिवर्तयाम्यहम्&amp;rsquo; (रा० ३।६४।७६)। अधरोत्तरं करोमि, अन्यथा करोमि, विपर्यासयामि नाशयामि। &amp;lsquo;यदि रामः समुद्रान्तां मेदिनीं परिवर्तयेत्&amp;rsquo; (रा० ५।१६।१३)। अधरोत्तरां कुर्यात्। &amp;lsquo;पात्रं तत् पर्यवर्तयत्&amp;rsquo; (कथा० ६१।१९१)। पर्यवर्तयत् अधोमुखमकरोत्, आवर्जयत्। &amp;lsquo;ताभिरजाभिरेव गवां शतं परिवर्तयिष्यामि&amp;rsquo; (तन्त्रा० ५।१)। परिवर्त्य ग्रहीष्यामि। गवां शतेन (गोशतेन) अजा विनिमास्य इत्यर्थः। &amp;lsquo;शीर्षन्नि च वर्तयते परि च&amp;rsquo; (तै० ब्रा० १।४।६।५)। परिवर्तयते पृथक् कृत्वा (विश्लिष्य) केशान् वपतीत्यर्थः। &amp;lsquo;स एतत् सर्वतोमुखो भवति यत्परिवर्तयते&amp;rsquo; (श० ब्रा० २।६।३।१६)। उक्तोऽर्थः। &amp;lsquo;स च (कौमुदीमहोत्सवः) चिरकालपरिवर्तमानो ऽभिमतवधूजनसमागम इव सस्नेहं बहुमानितो नगरजनेन&amp;rsquo; (मुद्रा० ४)। परिवर्तमानः पुनरावर्तमानः। &amp;lsquo;स गत्वा मथुरां रामो भवने मधुसूदनम्। परिवर्तमानं ददृशे पृथिव्यां सारमव्ययम्&amp;rsquo; (हरि० २।४६।५५)॥ परिवर्तमानं परिक्रामन्तं विहरन्तम्। &amp;lsquo;इच्छामि तस्यान्तिकमाशु गन्तुं तं चेह नित्यं परिवर्तमानम्&amp;rsquo; (भा० वन० ११२।१७)॥ **उक्तोऽर्थः। &amp;lsquo;अधो विवस्वान् परिवर्तमानः&amp;rsquo; (कु० १।१६)। परिवर्तमानो भ्राम्यन्, भ्रमिं कुर्वन्। &amp;lsquo;पञ्चारे चक्रे परिवर्तमाने&amp;rsquo; (ऋ० १।१६४।१३)। &amp;lsquo;तथारिमध्ये परिवर्तमानम्&amp;rsquo; (भा० द्रोण० १४०।१२०)। &amp;lsquo;श्रमादन्यत्र परिवर्तमानस्तिष्ठन् आसीनो यदि वा स्वपन्नपि&amp;rsquo; (श० ब्रा० १२।३।२।७) उक्तोऽर्थः। &amp;lsquo;स चापि भूमौ परिवर्तमानः&amp;rsquo; (भा० वन० २३६।१६)। लुठन्नित्यर्थः। &amp;lsquo;पञ्चधा परिवर्तमानो ज्ञानसन्तान एवात्मेति बौद्धाः।&amp;rsquo; परिवर्तमानः परिणममानः। &amp;lsquo;सासूयमाननमितः परिवर्तयन्त्या&amp;rsquo; (माल० ४।९)। परिवर्तयन्त्याऽन्यतः कुर्वत्या। &amp;lsquo;सर्वहुतमपरिवर्तयन्&amp;rsquo; (आप० श्रौ० ६।८।३०।१)। यथा हूयमानो हुतश्च न पर्यावर्तेत तथा स्रुक्पार्श्वेन शनैश्च्यावयेत् इति रुद्रदत्तः। न पर्यावतेत न बहिर्वेद्याः प्रस्कन्देत्। &amp;lsquo;शय्यापालैरपि स्वाम्यादेशात्सुनिपुणमन्विष्यद्भिर् वस्त्रं परिवर्तयद्भिरन्तर्लीना मन्दविसर्पिणी समासादिता&amp;rsquo; (तत्रा० १।७)। परिवर्तयद्भिर्विपर्यासयद्भिरन्यथयद्भिः। &amp;lsquo;परिवृतेऽहनि&amp;rsquo; (भा० वन० ११३४७, शल्य० ५७।२४)। परिणत इत्यर्थः। &amp;lsquo;इत्युक्तः स तया प्राह परिवृत्तमहः शुभे&amp;rsquo; (वि० पु० १।१५।२५)। उक्तोऽर्थः। &amp;lsquo;परिवृत्तो हि भगवान् सहस्रांशुर्दिवाकरः&amp;rsquo; (भा० अनु० १६७।२६)। विनिवृत्त इत्यर्थः। &amp;lsquo;परिवृत्तं किरीटं तद्यमयन्नेव पाण्डवः&amp;rsquo; (भा० द्रोण० २९।१४)। स्रस्तमित्यर्थः। &amp;lsquo;परिवृत्तं युगम्&amp;rsquo; (हरि० ६४७९)। परिवृत्तं वृत्तं गतं समाप्तम्। &amp;lsquo;रथयुजा परिवर्तितवाहनः&amp;rsquo; (रघु ९।२५)। निवर्तिताश्व इत्यर्थः। &amp;lsquo;शकटे परिवर्तिते&amp;rsquo; (वि० पु० ५।१५।२)। परिवर्तिते पर्याभाविते। &amp;lsquo;भूमाविदं च परिवर्तितम्&amp;rsquo; (रा० गोरे० २।९६।३)। लुठनस्थानम् इत्यर्थः। &amp;lsquo;गुहाश्च विविधाकाराः सङ्क्रमाः परिवर्तिताः&amp;rsquo; (रा० ४।४७।१३)। परिभ्रान्ताः पर्यटिताः। &amp;lsquo;प्रत्यूहाः परिवर्तिताः&amp;rsquo; (मार्क० पु० १६।५५)। व्यपोढाः। &amp;lsquo;गुहाशयानां सिंहानां परिवृत्यावलोकितम्&amp;rsquo; (रघु० ४।७२)। &amp;lsquo;आमन्त्र्य नृपतिं तं तु जगाम परिवर्तितुम्&amp;rsquo; (भा० आदि० २१५।२७)। परिवर्तितुं पर्यटितुम्। &amp;lsquo;तदीदृशो जीवलोकस्य परिवर्तः&amp;rsquo; (उत्तर० ३)। परिवर्तो विपरिणामः। &amp;lsquo;परिवर्तः सहस्राणि कामभोज्यानि गालव&amp;rsquo; (भा० पु० १११।१८)। परिवर्तो गतागतम्। &amp;lsquo;अधन्यस्य मम कोकिलानामक्षिपरिवर्त इव कुक्षिपरिवर्तः संवृत्तः&amp;rsquo; (स्वप्न० ४)। &amp;lsquo;ऋतूनां परिवर्तेन प्राणिनां प्राणसंक्षयः&amp;rsquo; (रा० २।१०५।२५)। परिवर्त आवृत्तिः। &amp;lsquo;सर्वर्तुपरिवर्तस्तु स्मृतः संवत्सरो बुधैः&amp;rsquo; (अमरोद्धाटने १।३।२० भागुरिवचनम्)। सर्वर्तवः परिवर्तन्ते पर्यायेण वर्तन्ते ऽस्मिन्निति तद्व्युत्पत्तिः। &amp;lsquo;न यत्र भूयः परिवर्त उग्रः&amp;rsquo; (भा० पु० १।३।३९)। परिवर्तः संसारः, योनिसङ्क्रमः। &amp;lsquo;कण्डूयनेपि चाशक्तः परिवर्तेऽप्यनीश्वरः&amp;rsquo; (वि० पु० ६।५।१८)। परिवर्तः पार्श्वपरिवर्तनम्। &amp;lsquo;परिर्वेत कृते ताभ्यां गर्भाभ्याम्&amp;rsquo; (हरि० २।४।२७)। परिवर्तो व्यत्यासः, अन्योन्यं स्थानपरिवृत्तिः। &amp;lsquo;अन्योन्यवस्त्र-परिवर्तमिव व्यधत्ताम्&amp;rsquo; (शिशु० ५।३९)। परिवर्तो विनिमयः। &amp;lsquo;युगशतपरिवर्तान्&amp;rsquo; (शा० ७।३४)। परिवर्तोन्तरम्। &amp;lsquo;जनैस्तदा युगपरिवर्तवायुभिर्निवर्तितः&amp;rsquo; (शिशु० १७।१२)। परिवर्तः समाप्तिः। &amp;lsquo;चरित-महामृताब्धिपरिवर्तपरिभ्रमणाः&amp;rsquo; (भा० पु० १८।८७।२१)। परिवर्तः क्षोभः। &amp;lsquo;निवेशं रोचयामास परिवर्ते सुखाश्रये&amp;rsquo; (हरि० २।५।३१)। परिवर्तः स्थानं निवासस्थानम्। आवासभूमिः। &amp;lsquo;श्वफल्कपरिवर्ते च ववर्ष हरिवाहन&amp;rsquo; ( )। &amp;lsquo;न वा एवमर्थं स्थाल्युपादीयते प्रक्षालनं परिवर्तनं च करिष्यामीति&amp;rsquo; (१।४।२३ सूत्रे भाष्ये)। भारते शल्य० ५७।१९ इत्यत्र बहुविध-मार्ग-वर्णने परिवर्तनमित्येकतमो मार्ग उक्तः। स च शत्रौ प्रहर्तु परितः भ्रमणं भवति। &amp;lsquo;धनेन विद्यायाः परिवर्तनं धननियमः&amp;rsquo; (गौ० ध० २।१७४ इत्यत्र हरदत्तः)। परिवर्तनं विनिमयः। &amp;lsquo;भूतेषु परिवृत्तिं च पुनरावृत्तिमेव च&amp;rsquo; (भा० आश्व० १८।२९)। परिवृतिः सुरनरतिर्यगादिदेहेषु भ्रमणम्। &amp;lsquo;हयेन समयोजयन्। महिष्या परिवृत्त्याथ वावातामपरां तथा&amp;rsquo; (रा० १।१४।३५)॥ राज्ञां हि त्रिविधाः स्त्रियः, उत्तममध्यमाधमजातीयाः। तासां मध्ये उत्तमजातेः क्षत्रियाया महिषीति नाम, मध्यमजाते वैश्याया वावातेति, अधमजातेः शूद्रायाः परिवृत्तिरिति टीकाकारो रामः। परिवृत्तिर्नाम राज्ञो भागाद् बहिष्कृता राज्ञी। परिवृक्तिरिति पाठस्तूचितः। &amp;lsquo;अतिक्रम्याटवीस्तास्ता विषमाः परिवर्तिनीः। दुदर्शा इव सम्प्राप श्रीकण्ठविषयं च सः&amp;rsquo; (कथा० २०।३९)॥ परिवर्तिनी परिवर्तमनुभवन्ती, अनेकरूपा, अनियतसंस्थाना। &amp;lsquo;तस्याः सुविपुला दीर्घा वेपन्त्याः परमस्त्रियाः। दृश्यते कम्पिता वेणी व्यालीव परिवर्तिनी&amp;rsquo; (रा० ५।२५।९)॥ परिसर्पतीति पाठान्तरम्। परिवर्तिनी वेल्लन्ती।  वृध्  वृध् (वृधु वृद्धौ)। &amp;lsquo;परिवर्धकेनोपस्थापिते पितुरङ्गे चरणाभ्यामेवाजगाम स्वमन्दिरम्&amp;rsquo; (हर्ष० पञ्चम उच्छ्वासे)। परिवर्धकोऽश्वपालः।  वृष्  वृष् (वृषु सेचने)। &amp;lsquo;क्षुराग्रैश्च वानरान् पर्यवर्षत&amp;rsquo; (रा० ६।७५।४७)। पर्यवर्षत अभ्यवर्षत, तत्र क्षुराग्रवर्षमकरोत्।  वे  वे (वेञ् तन्तुसन्ताने)। &amp;lsquo;तस्माद्रथः पर्युतो दर्शनीयतमो भवति&amp;rsquo; (श० ब्रा० १३।२।७।८)। पर्युतो रथगुप्त्या युतः।  वेप्  वेप् (टुवेपृ कम्पने)। &amp;lsquo;बाहुर्वामः परिवेपते स्म&amp;rsquo; ( )। परिवेपते परिस्पन्दते।  वेष्ट्  वेष्ट् (वेष्ट वेष्टने)। प्रायेण भमिपतयः प्रमदा लताश्च यत्पार्श्वतो भवति तत् परिवेष्टयन्ति। परिवेष्टयन्ति परिक्षिपन्ति, समासजन्ति। &amp;lsquo;य इमां पृथवीं कृत्स्नां चर्मवत् परिवेष्टयेत्&amp;rsquo; (भा० द्रोण० १०।६४)। परिवेष्टयेत् संकोचयेत्। समवेष्टयदिति पाठान्तरम्।  व्ये  व्ये (व्येञ् संवरणे)। &amp;lsquo;हिमस्य त्वा जरायुणा शाले परिव्ययामसि&amp;rsquo; (अथर्व० ६।१०६।३)। परिव्ययामहे परिवृण्मः, परिवीतां कुर्मः, परिवेष्टयामः। &amp;lsquo;परि त्वा दैवी र्विशो व्ययन्ताम्&amp;rsquo; (वा० सं० ६।६)। परिव्ययन्तां परिवारयन्तु। &amp;lsquo;अथ परिव्ययति। अनग्नतायै न्वेनं परि व्ययति&amp;rsquo; (श० ब्रा० ३।७।१।१९)। उक्तोऽर्थः। &amp;lsquo;मातुर्योना परिवीतो अन्तः&amp;rsquo; (ऋ० १।१६४।३२)। &amp;lsquo;युवा सुवासाः परिवीत आगात्&amp;rsquo; (ऋ० ३।८।४)। परिवीत आवृतः। &amp;lsquo;शुक्लैर्मयूखनिचयैः परिवीतमूर्तिः&amp;rsquo; (कि० ५।४२)।  व्रज्  व्रज् (वज व्रज गतौ)। &amp;lsquo;मद्रकेषु चरकाः पर्यव्रजाम&amp;rsquo; (श० ब्रा० १४।६।२।१)। पर्यव्रजाम पर्याटाम। &amp;lsquo;अस्याः पटवासगन्धेनोन्मत्ता भ्रमन्तो मधुकरगणाश्चूतशिखराण्यपि त्यक्त्वा परिव्रजन्ति खल्वेनाम्&amp;rsquo; (उभया० पृ० ६)। परिव्रजन्ति परिपतन्ति। &amp;lsquo;पुत्रस्यैश्वर्ये पिता वसेत् परि वा व्रजेत्&amp;rsquo; (कौषी० उ० २।१५)। परिव्रजेत् संन्यस्येत्, अनिकेतनो भिक्षुः स्यात्। गृही भूत्वा वनी भवेत्, वनी भूत्वा परिव्रजेत्&amp;rsquo; (ना० परि० उ० ३।७७ पाठभेदः)। &amp;lsquo;देवता वा एतं परिव्रजन्ति&amp;rsquo; (पञ्च० ब्रा० १८।१।११)। परिव्रजन्ति परिवर्जयन्ति। नास्य हविराददत इत्यर्थः। &amp;lsquo;शिवमहं शरणं परिव्रजामि&amp;rsquo; (स्कन्द पु० के० ९१।२८)। व्रजामीत्येवार्थः। परिरस्थाने। &amp;lsquo;वासांसि मतचेलानि… परिव्रज्या च नित्यशः&amp;rsquo; (मनु० १०।५२)। परिव्रज्या भ्रमणशीलत्वम्। परिव्रज्या संन्यासः चतुर्थाश्रमप्रवेशोपि भवति। परिव्राजकश्च संन्यासी।  शिष्  शिष् (शिष असर्वोपयोगे)। &amp;lsquo;येषां वाराः प्रतीक्षन्ते सुवृष्टिमिव कर्षकाः। उच्छेषपरिशेषं हि तान् भोजय युधिष्ठिर&amp;rsquo; (भा० अनु० २३।४९)। परिशिष्टं स्थाल्यामवशिष्टम्।  शी  शी (शीङ् स्वप्ने)। &amp;lsquo;अहन्नहिं परि शयानमर्णः&amp;rsquo; (ऋ० ६।३०।४)। अर्णः अपः। परि शयानम् परितः शयानम्। उपसर्गात्कारणाद् धातुः सकर्मकः। &amp;lsquo;एनं ते भ्रातरः परि शेरे&amp;rsquo; (तै० सं० ६।२।८।४४)। उक्तोऽर्थः। &amp;lsquo;वपामेकः परि शये&amp;rsquo; (तै० सं० ६।३।७।४०)। समीपे शेत इत्यर्थः। &amp;lsquo;विशं विशं मघवा पर्यशायत&amp;rsquo; (अथर्व० २०।१७।६)। तं तं यजमानं मघवा परिशेते प्राप्तवान् भवतीत्याह। &amp;lsquo;सर्वतो वा अश्वाभिधानी मुखं परिशेते&amp;rsquo; (श० ब्रा० ६।३।१।२७)। अश्वस्य मुखं परितः स्थिता भवतीत्यर्थः। &amp;lsquo;न ह्येता ईलयन्त्या तृतीयसवनात् परि शेरे&amp;rsquo; (तै० सं० ६।४।३।११)। परिशेरे ऽविचलिता अवतिष्ठन्ते। &amp;lsquo;अद्भिररिक्तेन पात्रेण याः पूताः&amp;rsquo; (आपः) परि शेरते (बौ० श्रौ० १।३)।  शील्  शील् (शील उपधारणे, उपधारणमभ्यासः)। &amp;lsquo;तिसृभिस्ताभिरेकत्र वाग्देवी परिशीलिता&amp;rsquo; (स्कन्द पु० का० ४।६७।४२)। परिशीलिता ऽभ्यस्ता, पुनः पुनर्ध्याता।  श्रम्  श्रम् (श्रमु तपसि खेदे च)। &amp;lsquo;परिश्रान्ते विदीर्णे वा&amp;rsquo; (भा० श्रौ० १।५३)। परिश्रान्तः क्लान्तः, खिन्नः।  श्रि  श्रि (श्रिञ् सेवायाम्)। &amp;lsquo;परिश्रयति। अन्तर्हितो हि पितृलोको मनुष्यलोकात्&amp;rsquo; (तै० ब्रा० १।६।८)। परिश्रयति परितः कटादिभिश्छादयति। &amp;lsquo;तस्मा एतां पुरं पर्यश्रयन्&amp;rsquo; (श० ब्रा० ६।३।३।२४)। तिरस्करिण्या प्रच्छन्नामकुर्वन् इत्यर्थः। &amp;lsquo;उत्तरस्यां वेदिश्रोण्यां पुंश्चल्यै मागधाय च परिश्रयन्ति&amp;rsquo; (आप० श्रौ० १५।५।२)। तिरस्करिण्यादिना व्यवदधतीत्यर्थः। &amp;lsquo;तां वा एतां (शालां) परिश्रयन्ति नेदभिवर्षादिति&amp;rsquo; (श० ब्रा० ३।१।१।८)। कटादिभिराच्छादयन्तीत्यर्थः। &amp;lsquo;परिश्रिते याजयेत्&amp;rsquo; (तै० सं० २।२।२।२)। परिश्रिते परिच्छादिते। &amp;lsquo;तस्मात्परिश्रिते कुर्याच्छ्राद्धं श्रद्धासमन्वितः&amp;rsquo; (वि० पु० ३।१३।१४)। &amp;lsquo;तस्मात् परिश्रिते दद्यात्&amp;rsquo; ( गौ० ध० २।६।२६)। उक्तोऽर्थः। &amp;lsquo;ततोऽनुरक्तैः पशुपैः परिश्रितः&amp;rsquo; (भा० पु० १०।२५।३३)। परिश्रितः परितः श्रितः सेवित उपासितः। &amp;lsquo;परिश्रिता ये परितो मनुष्याः&amp;rsquo; (भा० आदि० १९२।५)। अन्योन्योपजीविन इत्यर्थः। &amp;lsquo;ते परिश्रित्य गायत्रेणापहिंकारेण तुष्टुविरे&amp;rsquo; (श० ब्रा० २।२।४।११)। परिश्रित्य परिवेष्ट्य व्यवधाय प्रच्छाद्य कटादिभिः। &amp;lsquo;अमावास्यायां निशि परिश्रित्य निर्वपेत्&amp;rsquo; (सत्या० श्रौ० २२।२।१०)। उक्तोऽर्थः। &amp;lsquo;अथैनत् परिश्रिद्भिः परिश्रयति&amp;rsquo; (श० ब्रा० १३।८।२।२)। परिश्रिद् वृतिर्भवति। &amp;lsquo;व्रजः सपरिश्रयः&amp;rsquo; (श० ब्रा० १४।९।४।२२)। उक्तोऽर्थः।  श्रु  श्रु (श्रु श्रवणे)। &amp;lsquo;क्षतेषु भाग्यैरपरिश्रुतेष्वपि सुहृत्त्वमस्मासु बतेदमीदृशम्&amp;rsquo; (अवदा० हस्तिजा० ३७)। अपरिश्रुतेषु अप्रख्यातेषु अविदितेषु। &amp;lsquo;सर्वदेवनिकायानां ये राजानः परिश्रुताः&amp;rsquo; (भा० शल्य० ४४।५०)। &amp;lsquo;आदित्यवंशप्रभवस्त्वं हि लोके परिश्रुतः&amp;rsquo; (भा० आदि० १८२।१२)। &amp;lsquo;श्रीर्नामाहं परिश्रुता&amp;rsquo; (भा० अनु० ८२।६)। &amp;lsquo;अमात्यांश्चातिशूरांश्च ब्राह्मणांश्च परिश्रुतान्&amp;rsquo; (भा० शां० ८३।३)। परिश्रुतान् बहुश्रुतान्। &amp;lsquo;अनुवंशे पुराणज्ञा गायन्तीति परिश्रुतम्&amp;rsquo; (मात्स्य पु० ४४।५७)। परिश्रुतं बहुलं श्रुतम्। &amp;lsquo;अल्पः प्रणीतो विच्छिन्नोऽसमिद्धश्चापरिश्रुतः। त्वरया पुनरानीतो यजमानभयावहः&amp;rsquo; (गृह्यासं० १)॥ अग्निरिति विशेष्यम्। &amp;lsquo;श्रोत्रे द्वे परिश्रवणे द्वे&amp;rsquo; (जै० ब्रा० २।१०२)।  सञ्ज्  सञ्ज् (षञ्ज सङ्गे)। &amp;lsquo;मलये चन्दन-लता-परिषङ्गाधिवासिते&amp;rsquo; (सुश्रुत० १।६।२३)। परिषङ्गः परितः सङ्गः।  सद्  सद् (षद्लृ विशरणगत्यवसादनेषु)। &amp;lsquo;य एनं परिषीदन्ति समादधते चक्षसे&amp;rsquo; (अथर्व० ६।७६।१)। परिषीदन्ति परितः सीदन्ति। उपसर्गवशात्सकर्मकोऽत्र धातुः। &amp;lsquo;मा त्वा… माप्सवः परि षदाम मादुवः&amp;rsquo; (ऋ० ७।४।६)। मा परिषदाम मा त्याक्ष्म। &amp;lsquo;न सोऽर्थः परिषीदति&amp;rsquo; (भा० शां० २९७।४४ )। परिषीदति अवसीदति। &amp;lsquo;परिषद्यं ह्यरणस्य रेक्णः&amp;rsquo; (ऋ० ७।४।७)। &amp;lsquo;परिषद्यं परिहर्तव्यम्&amp;rsquo; (नि० ३।२।१)। सदिरत्र गतौ वर्तते। परिश्च वर्जने। &amp;lsquo;गब्यां परिषदं नो अक्रन्&amp;rsquo; (अथर्व० १८।३।२२)। गव्या गोसमूहः। परिषीदतीति परिषद्। &amp;lsquo;अभिरूपभूयिष्ठा परिषदियम्&amp;rsquo; (शा० १)। परिषत्समाजः।  सन्  सन् (वन षण संभक्तौ, षणु दाने)। &amp;lsquo;परि व सन्याद् वधात्&amp;rsquo; (शां० गृ० ३।९।१)।  सिच्  सिच् (षिच क्षरणे)। &amp;lsquo;सिञ्चन्ति परिषिञ्चन्त्युत्सिञ्चन्ति पुनन्ति च&amp;rsquo; (वा० सं० २०।२८)। (यां सुराम्) परिषिञ्चन्ति पय आदिभिरस्याः परिषेकं कुर्वन्ति। &amp;lsquo;उतो तदद्य विद्याम यतस्तत् परिषिच्यते&amp;rsquo; (अथर्व० १०।८।२९)। &amp;lsquo;शीतमालेपनं कार्यं परिषेकश्च शीतलः&amp;rsquo; (सुश्रुत० १९।१६।६)। परिषेकः परितः सेचनमुदबिन्दूनां निपातनम्। &amp;lsquo;दारयन्ति शिलां परिषेकैः (व० बृ० सं० ५३।११६)। तस्य (संसारतरोः) अज्ञानमाधारः प्रमादः परिषेचनम्। परिषिच्यते ऽनेनेति परिषेचनं जलम्।  सिध्  सिध् (षिध गत्याम्)। &amp;lsquo;द्विषो घ्नन् परिसेधतः&amp;rsquo; (भट्टि० ९।८८)। परिसेधत आगच्छतः सर्वतो गच्छतः।  सु  सु (षु प्रसवैश्वर्ययोः)। &amp;lsquo;देवानां परिषूतमसीति दर्भान् परिषौति&amp;rsquo; (आप० श्रौ० १।२।३।६)। परिषवणं सवनाय परिग्रह इति धूर्तस्वामी।  सू  सू (षू प्रेरणे)। &amp;lsquo;अथ हैतद् देवानां परिषूतं यद् ब्रह्मचारी&amp;rsquo; (गो० ब्रा० पूर्व० २।७)। &amp;lsquo;माकिर्नो अस्य परिषूतिरीशत&amp;rsquo; (ऋ० ९।८५।८)। परिषूतिः परिप्रेरकः।  सृ  सृ (सृ गतौ)। &amp;lsquo;परि धामान्यासामाशुर्गाष्ठामिवासरम्&amp;rsquo; (अथर्व० २।१४।६)। पर्यसरम्=सर्वत आक्रमिषम्। आशुरश्वः। गाष्ठा काष्ठा। &amp;lsquo;परि वर्त्मानि सर्वत इन्द्रः पूषा च सस्रतुः&amp;rsquo; (अथर्व० ६।६७।१)। परिसस्रतुः परितो निरुध्यागच्छताम्। &amp;lsquo;परिसरति शिरखी भ्रान्तिमद्वारियन्त्रम्&amp;rsquo; (माल० २।१३)। परिपततीत्यर्थः। &amp;lsquo;एनं सरस्वती परिससार&amp;rsquo; (ऐ० ब्रा०)। परितः सस्यन्दे। &amp;lsquo;सर्वान्परिसृतो लोकान्पुराऽसौ…&amp;rsquo; (रा० ३।७१।३३)। परिसृतः पर्यटितो भ्रान्तः। &amp;lsquo;सर्वे परिसृता देशा यज्ञियं न लभे पशुम्&amp;rsquo; (रा० १।६१।१४)। परिसृताः पर्यटिताः। कर्मणि प्रत्ययः। &amp;lsquo;तस्मात्परिसृते दद्यात् तिलांश्चान्ववकीरयेत्&amp;rsquo; (भा० अनु० ९०।२१)। परिसृते आवृतदेशे। &amp;lsquo;परिसरणमरुणचरणो रणरणकमकारणं कुरुते&amp;rsquo; (रुद्रट का० २।२३)। परिसरणं परिक्रमणम्, चङ्क्रमणम्। परिसरः पर्यन्तभूर्भवति।  सृज्  सृज् (सृज विसर्गे)। &amp;lsquo;परिसृष्टं धारयतु&amp;rsquo; (अथर्व० ८।६।२०)। परिसृष्टं परिशिष्टम्।  सृप्  सृप् (सृप्लृ गतौ)। &amp;lsquo;ये सूर्यात् परिसर्पन्ति स्नुषेव श्वशुरादधि&amp;rsquo; (अथर्व० ८।६।२४)। परिसर्पन्ति दूराद्यान्ति। पराऽर्थे परिः, वर्जने वा। &amp;lsquo;प्रागुदीच्यां दिशि न्यग्रोधशुङ्गामुभयतः फलामस्रामामकृमिपरिसृप्ताम्&amp;rsquo; (गो० गृ० २।६।६)। परिसृप्तां व्याप्ताम्। &amp;lsquo;भूयः परिसृप्तमुर्व्याम्&amp;rsquo; (बुद्ध० ३।३१)। परिसृप्तं भ्रान्तम्। परिसर्पः परिक्रिया (अमरः)। परिजनादिना परिवेष्टनं परिसर्प इति भानुजिः।  स्कन्द्  स्कन्द् (स्कन्दिर् गतिशोषणयोः)। &amp;lsquo;मेघनादः परिस्कन्दन् परिष्कन्दन्तमाश्वरिम्&amp;rsquo; (भट्टि० ९।७५)। परिस्कन्दन् परितः क्रामन्। &amp;lsquo;भूम्ने परिष्कन्दम्&amp;rsquo; (तै० ब्रा० ३।४।७)। परिष्कन्दः परिचारकः। &amp;lsquo;परिस्कन्दः प्राच्यभरतेषु&amp;rsquo; (पा० ८।३।७५)। इति प्राच्यभरतेषु प्रयोगविषये पूर्वेण प्राप्तो मूर्धन्यः प्रतिषिध्यते। अन्यत्र यथाप्राप्तं षत्वं भवति। पराचितपरिस्कन्दपरजातपरैधिता इति भृत्यनामस्वमरः। &amp;lsquo;भूतं च भविष्यच्च परिष्कन्दौ&amp;rsquo; (अथर्व० १५।२।६)। परिष्कन्दः परिचारकः, यः खलु रथेन समं धावति। &amp;lsquo;परिष्कन्दा रथस्यासन् सर्वतोदिशमुद्यताः&amp;rsquo; (भा० कर्ण० ३४।४३ )। परिष्कन्दाः पार्श्वगोपाः।  स्कृ  स्कृ (डुकृञ् करणे+सुट्)। &amp;lsquo;साध्वलङ्कृतौ सुवसनौ परिष्कृतौ&amp;rsquo; (छां० उ० ८।८।२)। परिष्कृतौ छिन्नलोमनखाविति शङ्करः। &amp;lsquo;सुरामाहारयामास राजार्हां सुपरिष्कृताम्&amp;rsquo; (भा० वि० १५।७)। सुपरिष्कृता सुष्ठु संभृता सम्यग् रचिता।  स्तु  स्तु (ष्टुञ् स्तुतौ)। &amp;lsquo;प्रारब्धवान् महेशानं परिष्टोतुमुदारधीः&amp;rsquo; (स्कन्द पु० का० ४।९५।५५)। परिष्टोतुमभिष्टोतुम्। &amp;lsquo;मही देवस्य सवितुः परिष्टुतिः&amp;rsquo; (तै० सं० १।२।१३)। परिरिति महीत्यनेन गतार्थः।  स्तॄ  स्तॄ (स्तॄञ् आच्छादने)। &amp;lsquo;परिस्तृणीत परिधत्त। अग्निम्&amp;rsquo; (तै० ब्रा० ३।७।६।१)। &amp;lsquo;परिस्तृणीहि परिधेहि वेदिम्&amp;rsquo; (अथर्व० ७।९९।१) &amp;lsquo;प्रागग्रैः कुशैः परिस्तृणाति त्रिवृत् पञ्चवृद्वा&amp;rsquo; (शां० गृ० १।८।२)। सर्वत्र परित आच्छादनमेवार्थः।  स्था  स्था (ष्ठा गतिनिवृत्तौ)। &amp;lsquo;रजोरूपो हि सङ्कल्पो लोकसंव्यवहारवान्। परितिष्ठति संसारपुत्रदारानुरञ्जितः&amp;rsquo; (यो० वा० ४।५३।३६)॥ परितिष्ठति परितः तिष्ठति। &amp;lsquo;मा नो मर्तस्य दुर्मतिः परि ष्ठात्&amp;rsquo; (ऋ० ३।१५।६)। मा परिष्ठात् परितो मा गच्छत्वित्यर्थ इति सायणः। दुर्मति दुष्टबुद्धिप्रयुक्तो ऽभिभवः। &amp;lsquo;आ नो भर मा परि ष्ठा अराते&amp;rsquo; (अथर्व० ५।७।१)। हे अराते परितो नो मा स्म स्था इत्याह। &amp;lsquo;तमू शुचिं शुचयो दीदिवांसमपां नपातं परि तस्थुरापः&amp;rsquo; (तै० सं० २।५।१२।२)। परितः सर्वत उपतस्थुः। &amp;lsquo;आ तू भर माकिरेतत् परि ष्ठात्&amp;rsquo; (तै० सं० १।७।१३)। मैव परत्र तिष्ठतु। परिष्ठितं समाप्तं मा भूदिति वार्थ इति भट्टभास्करः। &amp;lsquo;मा वः परि ष्ठात् सरयुः पुरीषिणी&amp;rsquo; (ऋ० ५।५३।९)। मा परिष्ठात् मा स्म प्रतिरुधत्, मा प्रत्यूहिष्ट। पुरीषिणी उदकवती। &amp;lsquo;उत सिन्धुं विवाल्यं वितस्थानामधि क्षभि। परि ष्ठा इन्द्र मायया&amp;rsquo; (ऋ० ४।३०।१२)। सर्वतः स्थापनं कृतवानसि, वेगमस्या व्यरमय इत्यर्थः। &amp;lsquo;न ते दूरं न परिष्ठास्ति&amp;rsquo; (अथर्व० ११।२।२५)। परिष्ठा परिहृत्य स्थिता प्रति सायणः। &amp;lsquo;यद्यत्रावस्थितं सर्वं तत्तत्रैव परिष्ठितम्&amp;rsquo; (स्कन्द पु० ४।८८।१०४)। परिष्ठितं पर्यायेण न त्वौत्तराधर्येण स्थितम्। &amp;lsquo;परिष्ठितमसृज ऊर्मिमपाम्&amp;rsquo; (ऋ० ६।१७।१२)। परिष्ठितं प्रतिरुद्धमुपरुद्धम्। &amp;lsquo;सृजो महीरिन्द्र या अपिन्वः परिष्ठिता अहिना शूर पूर्वीः&amp;rsquo; (ऋ० २।११।२)। उक्तोऽर्थः। &amp;lsquo;त्वमिन्द्र स्ववितवा अपस्कः परिष्ठिता अहिना शूर पूर्वीः&amp;rsquo; (ऋ० ७।२१।३)। पूर्वेण समोऽर्थः।  स्रंस्  स्रंस् (स्रंसु अवस्रंसने)। &amp;lsquo;वैश्वानरस्य रूप पृथिव्यां परिस्रसा&amp;rsquo; (आप० श्रौ० ५।१।१७)। परिस्रसा ऽवकरः।  स्रु  स्रु (स्रु गतौ)। &amp;lsquo;परिस्रवेच्च सततं नौर्विशीर्णेव सागरे&amp;rsquo; (भा० शां० ८५।१४)। &amp;lsquo;परिस्रवेन्मन्दं मन्दमन्यत्र गच्छेत् शनैरिव शनकैरिवेन्द्रायेन्दो परि स्रव&amp;rsquo; (ऋ० ८।९१।३)। परिस्रव पवस्व परितो वह। &amp;lsquo;रसं परिस्रुता न रोहितम्&amp;rsquo; (तै० ब्रा० ५।६।४।२)। **धारया स्रवत्सुराद्रव्यं परिस्रुद् इत्युच्यत इति सायणः। लोके तु सुरामात्रे व्यवह्रियते। आह चामरः- सुरा हलिप्रिया हाला परिस्रुद् वरुणात्मजेति। तथा च भारते (वि० १६।५) प्रयोगः-अन्ये भद्रे नयिष्यन्ति राजपुत्र्याः परिस्रुतम्।  स्वञ्ज्  स्वञ्ज् (ष्वञ्ज् परिष्वङ्गे)। &amp;lsquo;तं त्वा परि ष्वजामहे&amp;rsquo; (अथर्व० २०।९५।३)। &amp;lsquo;गात्राणि गात्रेषु परिष्वजन्ते&amp;rsquo; (मृच्छ० ५।४९)। &amp;lsquo;यथा स्त्रिया संपरिष्वक्तो न किञ्चन वेद&amp;rsquo; (बृह० उ० ४।३।२१)। &amp;lsquo;तं परिष्वज्य बाहुभ्यां तावुभौ रामलक्ष्मणौ&amp;rsquo; (रा० २।३४।२०)। परिरभ्य, उपगुह्येत्यर्थः। &amp;lsquo;अति-स्नेह-परिष्वङ्गाद् वर्तिराद्रापि दह्यते&amp;rsquo; (रा० ४।१।११६)। परिष्वङ्गः परित आसङ्गः संश्लेषः।  हन्  हन् (हन हिंसागत्योः)। &amp;lsquo;परिधैरायसैस्तीक्ष्णैः&amp;rsquo; (भा० आदि० १९।१७)। परिहन्ति परितो हन्तीति सर्वतः कण्टकितो लोहदण्डः परिधः। &amp;lsquo;कृष्णश्च परिधस्तत्र भानुमावृत्य तिष्ठति&amp;rsquo; (भा० उ० १४३।२३)। परिधः परिवेषः।  हा  हा (ओहाक् त्यागे)। &amp;lsquo;वयमेवात्रं कालज्ञा न कालः परिहास्यते&amp;rsquo; (भा० शां १३८।९४)। विलम्बो न भविष्यतीत्यर्थः। &amp;lsquo;परिहीयते गमनवेला&amp;rsquo; (शा० ४)। अतिक्रामतीत्यर्थः। &amp;lsquo;आर्यस्य सुविहितप्रयोगतया न किमपि परिहास्यते&amp;rsquo; (शा० १)। न किमपि परिहीणं न्यूनं विकलं भविष्यतीत्यर्थः। &amp;lsquo;ओजस्वितया न परिहीयते शच्याः&amp;rsquo; (विक्रम० ३)। न परिहीयते नापकृष्यते। &amp;lsquo;न प्रतिच्छन्दात्परिहीयते मधुरता&amp;rsquo; (माल० २)। उक्तोऽर्थः। &amp;lsquo;अनुदिवसं परिहीयतेऽङ्गैः&amp;rsquo; (शा० ३)। परिहीयते क्षीयते। &amp;lsquo;लघुशरीराः प्राक् काष्ठामाप्नुवन् पर्यहीयन्त मेदुराः&amp;rsquo; (इति वयम्)। पर्यहीयन्त अवहीना अभूवन्, पृष्ठभागेऽधावन्नित्यर्थः।**  हृ  हृ (हृञ् हरणे)। &amp;lsquo;यया पुत्रश्च भार्या च त्यक्तावैश्वर्यकारणात्। कं सा परिहरेदन्यम्…&amp;rsquo; (रा० २।४८।२२)॥ कैकेयीं प्रति पौरस्त्रीणां निन्दोक्तिः। &amp;lsquo;परिहरति नभस्वान् प्रोषितानां मनांसि&amp;rsquo; (ऋतु० २।२७)। अत्र परिरनर्थकः प्रयुक्तः। परितो हरतीति वाऽर्थः। स च रूढिं विरुन्धे। &amp;lsquo;पूर्वेणाहवनीयं प्रणीताः परिहरन्ति&amp;rsquo; (का० श्रौ० ५।८।७)। परिहरन्ति नयन्ति। &amp;lsquo;गुप्त्यै वा एताः (आपः) परिह्रियन्ते&amp;rsquo; (श० ब्रा० ३।९।२।१६)। परिह्रियन्त आह्रियन्ते। &amp;lsquo;मत्योरात्मानं परिहराणीति&amp;rsquo; (छां० उ० २।२२।५)। परिहरामि रक्षामि। दूरे ऽवस्थापयामीत्यक्षरार्थः। &amp;lsquo;केमण्डलुं परिहरेत्पूर्वावस्थोप्यशौचतः। न चैनं कुत्सयेद् विद्वान्न शङ्केन्न च दूषयेत् (बौधायनः)॥&amp;rsquo; परिहरेद् धारयेत्। &amp;lsquo;अथ मेखलां परिहरते&amp;rsquo; (श० ब्रा० ३।२।१।१०)। परिधत्ते परिवेष्टयत इत्यर्थः। &amp;lsquo;मेखलां त्रिगुणां प्रसलविसृष्टां प्रदक्षिणं त्रिः परिहरन्ति&amp;rsquo; (वीरमित्रोदये पृ० ४३२ उद्धृतं बैजावापवचनम्)। &amp;lsquo;स्रजं परिहरति&amp;rsquo; (आग्निवेश्य गृ० १।३)। उक्तोऽर्थः। &amp;lsquo;पत्नीं संनह्यति… मुञ्जयोक्त्रेण त्रिवृता परिहरति&amp;rsquo; (का० श्रौ० २।७।१)। वेष्टयतीत्यर्थः। &amp;lsquo;इन्द्रस्तान्पर्यहार्दाम्ना&amp;rsquo; (अथर्व० ६।१०३।२)। अबध्नादित्यर्थः। &amp;lsquo;उल्मुकेन परिहरेत्&amp;rsquo; (गाम्) (गो० गृ० ३।१०।१८)। प्रदक्षिणी कुर्यादित्यर्थः। &amp;lsquo;आपगायास्तु पूर्णाया वेगं परिहरेच्छरैः&amp;rsquo; (रा० ३।३१।२३)। परिहरेत् रुन्ध्यात्, वारयेत्, परावर्तयेत्। &amp;lsquo;दुःस्पर्शं परिषेवितं परिहरेत्सद्योश्मरीं दुस्तराम्&amp;rsquo; (वै० जी० ४।३४)। परिहरेत् हरेत् अपहरेत् अपनयेत्। &amp;lsquo;भगायैनद् दक्षिणत आसीनाय परिहरत। तद्भगः प्राशिष्यति&amp;rsquo; ( )। परिहरत=उपहरत। उपार्थे परिः। &amp;lsquo;तत्पूष्णे पर्यहरन्। तत्पूषा प्राश्य दतोऽरुणत्&amp;rsquo; (तै० सं० २।६।८।५)। पर्यहरन् उपाहरन्, अदाशन्। &amp;lsquo;भागमस्मै परिहरति&amp;rsquo; (का० श्रौ० २।४।२५)। &amp;lsquo;चतुर्धाकरणकाले आदित्यं ब्रह्मणे परिहरति&amp;rsquo; (आप० श्रौ० ५।७।२२।३)। &amp;lsquo;तदाहुः कस्मादच्छावाकाय पुरोडाशबृगलं परिहरन्ति&amp;rsquo; (शां० ब्रा० २८।४)। परिहरन्ति देयमिति रक्षन्ति। बृगलं शकलम्। &amp;lsquo;तद्वा एतदेवैतासां नाम। एतद्यज्ञस्य तस्मादेतत्परिहरेत्साधु पुण्यम्&amp;rsquo; (श० ब्रा० २।२।४।१४)। परिहरेt व्याहरेदिति सायणः। आवर्तयेद् अभ्यस्येदित्यन्ये। &amp;lsquo;आचार्योऽप्यनाचार्यो भवति श्रुतात् परिहरमाणः&amp;rsquo; (आप० ध० १।२।८।२७)। श्रुताद् दूरे रक्षन्, विद्याया वञ्चयमानः, विद्यामददानः। &amp;lsquo;अथैनं त्रिः प्रदक्षिणं मुञ्जमेखलां परिहरन् वाचयति&amp;rsquo; (गो० गृ० २।१०।३७)। (कठिदेशे) परिवेष्टयन्नित्यर्थः। ब्रह्मास्य जगतो निमित्तं कारणं प्रकृतिश्चेत्यस्य पक्षस्याक्षेपः स्मृतिनिमित्तः परिहृतः। &amp;lsquo;तर्कनिमित्त इदानीमाक्षेपः परिह्रियते&amp;rsquo; (ब्र० सू० शां० भा०)। &amp;lsquo;आशीविष इवाङ्केन बाले परिहृतस्त्वया&amp;rsquo; (रा० २।७।२७)। परिहृतः परिधृतः। &amp;lsquo;संस्थिते ऽग्निष्टोमे परिहृतासु वसतीवरीषु&amp;rsquo; (श० ब्रा० १३।५।१।४)। परिभ्रम्यमाणासु। &amp;lsquo;व्यूढे दशरात्रे गायत्र्या परिहृतानि (पृष्ठानि बहुदोहनीं स्पन्दनाम्) दुह्रे&amp;rsquo; (जै० ब्रा० २।३)। परिहृतानि परिवेष्टितानि बद्धानि। &amp;lsquo;स्त्रीसंनिकर्षं परिहर्तुमिच्छन्नन्तर्दधे भूतपतिः सभूतः&amp;rsquo; (कु० ३।७४)। स्त्रीसंनिकर्षात्स्त्रीसान्निध्यादात्मानं दूरे रक्षितुं, विनाकर्तुम्। &amp;lsquo;अथ कदाचिदाषाढभूतिनमि परवित्तापहृत् कथमियमर्थमात्राऽस्य मया परिहर्तव्या&amp;rsquo; (तन्त्रा० १।३ )। परिहर्तव्याऽपहर्तव्या। आश्चर्यमिवापशब्दस्यार्थे परेः प्रयोगः। &amp;lsquo;स ब्रह्मणे परिहृत्यः&amp;rsquo; (ऐ० बा० ७।२६)। स यजमानभाग ऋत्विग्विशेषाय ब्रह्मणे सर्वात्मना समर्पणीय इत्यर्थः। &amp;lsquo;सखे न परिहार्ये वस्तुनि पौरवाणां मनः प्रवर्तते&amp;rsquo; (शा० २)। परिहार्यमग्राह्यमनासेव्यम्। आवापकः पारिहार्यः कटको वलयोऽस्त्रियामित्यमरः। परिहार्य एवं पारिहार्यः, परितो वेष्टनीयः। &amp;lsquo;सुखं वा यदि वा दुःखं भूतानां पर्युपस्थितम्। प्राप्तव्यमवशैः सर्वं परिहारो न विद्यते&amp;rsquo; (भा० शां० २८।१६)॥ परिहारो विमोक्षः पृथग्भावो विनाभवः, दूरेऽवस्थानम्। &amp;lsquo;तेषां गुप्तिपरीहारैः कच्चित्ते भरणं कृतम्&amp;rsquo; (रा० २।१००।४८)। &amp;lsquo;सर्वतः परिहारमाश्विनम्&amp;rsquo; (तै० सं० ६।४।९।४०)। परिहारमिति णमुलन्तमेतत्। शिरः सर्वतो भ्रमयित्वेत्यर्थः। &amp;lsquo;भूयसा परिहारेण सत्कारेण च भूयसा। पूजितो ब्राह्मणश्रेष्ठ भूयो वस गृहे मम&amp;rsquo; (भा० शा० ८२।५६)॥ परिहारः प्रदेशनम्, धनार्पणम्। &amp;lsquo;धनुःशतं परीहारो ग्रामस्य स्यात्समन्ततः&amp;rsquo; (मनु० ८।२३७)। परिहारो नाम ग्रामं परितः करमुक्ता सर्वजनीना भूमिः। &amp;lsquo;चतुर्विधः भोजयित्वा देवांश्च मुनिपुङ्गवान्। नृपांश्च बान्धवाश्चैव परीहारं चकार सः&amp;rsquo; (बह्मवै० पु० ४।१०९।४७)॥ परीहारो दानम्। &amp;lsquo;प्रदद्यात् परिहारांश्च&amp;rsquo; (मनु० ७।२०१)। परिहारा विशिष्टानि दानानि। &amp;lsquo;कृतभस्मरेखापरिहारपरिकरे हरितगोमयोपलिप्त-क्षितितलवितते-व्याघ्रचर्मण्युपविष्टम्&amp;rsquo; (हर्ष०)। परिहारो मर्यादा।  ह्वल्  ह्वल् (ह्वल चलने)। &amp;lsquo;परि ह्वालं वाचं वदति&amp;rsquo; (श ० ब्रा० ३।२।२।२७)। स्खलन्त्या वाचा ब्रवीतीत्यर्थः।  ह्वे  ह्वे (ह्वेञ् स्पर्धायां शब्दे च)। &amp;lsquo;अनुहवं परिहवं परिवादं परिक्षवम्&amp;rsquo; (अथर्व० १९।८।४)। परितः पार्श्वद्वये आह्वानं परिहवः।  </description>
    </item>
    
    <item>
      <title>२०० पर्यधि (परि&#43;अधि)</title>
      <link>https://vishvAsa.github.io/sanskrit/koshaH/upasargArtha-chandrikA/200_paryadhi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/200_paryadhi/</guid>
      <description>धा  धा (डुधाञ् धारणपोषणयोः)। &amp;lsquo;परीदं वासोऽधिधाः&amp;rsquo; (लौ० गृ० ४१।११)। **पर्यध्यधा आधिक्येनोत्कर्षेण पर्यधाः।  </description>
    </item>
    
    <item>
      <title>२०१ पर्यनु (परि&#43;अनु)</title>
      <link>https://vishvAsa.github.io/sanskrit/koshaH/upasargArtha-chandrikA/201_paryanu/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/201_paryanu/</guid>
      <description>इष्  इष् (इष गतौ)। &amp;lsquo;अन्वगच्छद् धनुष्पाणिः पर्यन्वेष्टुमितस्तः&amp;rsquo; (भा० आदि० ४०।१४)। पर्यन्वेष्टुं परितोऽ न्वेष्टुं विचेतुम्।  नी  नी (णीञ् प्रापणे)। &amp;lsquo;सर्वात्मना पर्यनुनीयमानो यदा न सौमित्रिरियाय योगम्&amp;rsquo; (रा० ६।११२।११०)। पर्यनुनीयमानो ऽनुनीयमान आनुकूल्यं नीयमानः।  युज्  युज् (युजिर् योगे)। &amp;lsquo;ततस्तयोः स्वयं राज्ञा तत्र पर्यनुयुक्तयोः&amp;rsquo; (कथा० २७।१६२) पर्यनुयुक्तयोरनुयुक्तयोः पृष्टयोः। &amp;lsquo;यत्रोभयोः समो दोषः परिहारोपि वा समः। नैकः पर्यनुयोक्तव्यस्तादृगर्थविचारणे॥&amp;rsquo; पयर्नुयोक्तव्यः प्रष्टव्यः। पर्यनुयोज्योपेक्षणम् पर्यनुयोज्यो दूष्यः, दोषेण योक्तव्यः। &amp;lsquo;उत्कर्ष हेतोरधीयानस्य किं पठसि नाशितं त्वयेत्येवं पर्यनुयोगप्रदानम्&amp;rsquo; (याज्ञ० ३।७६ इत्यत्र मिताक्षरायाम् )। पर्यनुयोगः क्षेपो दूषणम्, धिक्करणम्। दूषणार्थं जिज्ञासा पर्यनुयोग इति हलायुधः। &amp;lsquo;अप्राप्तार्थस्य प्राप्तये पर्यनुयोगो योगः&amp;rsquo; (सर्वद० सं० १५।११)। &amp;lsquo;छल-जाति-निग्रहस्थानानां परवाक्ये च पर्यनुयोगः&amp;rsquo; (१।१।१ न्या० भा०)। निर्देश इत्यर्थः।  </description>
    </item>
    
    <item>
      <title>२०२ पर्यव (परि&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/202_paryava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/202_paryava/</guid>
      <description>इ  इ (इण् गतौ)। &amp;lsquo;तद्यथेह चेह चापथेन चरित्वा पन्थानं पर्यवेयात्&amp;rsquo; (ऐ० ब्रा० ४।४)। पर्यवेयात् प्रतिनिवर्तेते। &amp;lsquo;तं ततो नानीजानमपरा फाल्गुनी पर्यवेयात्&amp;rsquo; (आप० श्रौ० ८।६।२१।४)। पर्यवेयात् अतिक्रामेत्। &amp;lsquo;तेषां यदा तत् पर्यवैति&amp;rsquo; (बृह० उ० ६।२।१६)। तत् (सुकृतं) पर्यवैति क्षीयते। &amp;lsquo;तेषां पञ्च शतानि संवत्सराणां पर्यवेतान्यासुः&amp;rsquo; (श० ब्रा० १२।३।३।१)। पर्यवेतान्यतीतानि। &amp;lsquo;संवत्सरे पर्यवेते&amp;rsquo; (श० ब्रा० १३।४।४।१)। उक्तोऽर्थः।  ईक्ष्  ईक्ष् (ईक्ष दर्शने)। &amp;lsquo;ततो वाचस्पति जज्ञे तं मनः पर्यवेक्षते&amp;rsquo; (भा० आश्व० २१।९)। पर्यवेक्षते परितः पश्यति।  कॄ  कॄ (कॄ विक्षेपे)। &amp;lsquo;दिव्यैश्च पुष्पैस्तं देवाः समन्तात् पर्यवाकिरन्&amp;rsquo; (भा० वन० १३५९६)। आकीर्णमभिवृष्टमकुर्वन् इत्यर्थः।  छिद्  छिद् (छिदिर् द्वैधीकरणे)। &amp;lsquo;यः कामयेतोभयत एनं विशः पर्यवच्छिनदानीति&amp;rsquo; (ऐ० ब्रा० ३।१९)। उभयतः पूर्वाश्च पराश्च विशः प्रजास्तासामवच्छेदनं प्रच्यावनं करवाणीत्यर्थः।  दो  दो (दो अवखण्डने)। &amp;lsquo;पुरोडाशं समन्तं पर्यवद्यति&amp;rsquo; (तै० सं० २।३।२।४)। परितोऽवद्यति अवदानं करोतीत्याह।  धा  धा (डुधाञ् धारणपोषणयोः)। &amp;lsquo;आर्याय वा पर्यवदध्यात्&amp;rsquo; (आप० ध० १।१।३।४०)। सर्वमेकत्र पात्रेऽवधाय तत्समीपे भूमौ स्थापयेदित्यर्थ इति हरदत्तः। &amp;lsquo;अश्राद्धेन तु पर्यवदध्यात्&amp;rsquo; (आप० ध० १।३।१०।३०)। प्रेतसंक्लृप्ते ऽन्ने भुक्ते) तस्योपरि अश्राद्धमन्नं भुञ्जीतेत्यर्थः।  नुद्  नुद् (णुद प्रेरणे)। &amp;lsquo;बलिं ह्रियमाणं पन्थानं पर्यवनुदति&amp;rsquo; (पञ्च० ब्रा० १५।७।४)।  पद्  पद् (पद गतौ)। &amp;lsquo;राजभ्राजोः पदान्तार्थं ग्रहणं झलादिराभ्यामिटा पर्यवपञ्चते&amp;rsquo; (व्रश्चभ्रस्जेति सूत्रे ८।२।३६ वृत्तौ)। पर्यवपद्यते व्यवधीयते। इह लुप्ते प्रत्यये सर्वाणि प्रत्ययलक्षणानि कार्याणि पर्यवपन्नानि भवन्ति। &amp;lsquo;प्रत्ययलोपे प्रत्ययलक्षणम्&amp;rsquo; (१।१।६२) इति सूत्रे तुग्दीर्घत्वयोश्चेत्यस्मिन्वार्तिके भाष्ये)। पर्यवपन्नानि मृतानि पर्यवसन्नानि। &amp;lsquo;अनेनैतत्पर्यवपन्नम्&amp;rsquo; (पा० ५।१।४८ सूत्रे भाष्ये)। पर्यवपन्नं व्यवहितम्। &amp;lsquo;पर्यवपादो रूपान्तरापत्तिः&amp;rsquo; (टित आत्मनेपदानां टेरे इति सूत्रे कैयटः)। निगदव्याख्यातम्।  सो  सो (षो अन्तकर्मणि)। &amp;lsquo;महासेतुः म घटितो राज्ञा नौभिः स्वसिद्धये। पर्यवस्यदविधिवशाच्छत्रूणां सिद्धये पुनः&amp;rsquo; (राज० ७।१५४९)॥ पर्यणमतेत्यर्थः। पर्यवास्यदिति तूचितम्। &amp;lsquo;एष एव समुच्चयः सद्योगेऽसद्योगे सदसद्योगे च पर्यवस्यतीति न पृथग् लक्ष्यते&amp;rsquo; (क,० प्र० १०)। समाप्नोति, अन्तः प्रविशति। &amp;lsquo;हा दण्डकारण्य वासप्रियसखि !</description>
    </item>
    
    <item>
      <title>२०३ पर्याङ् (परि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/203_paryA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/203_paryA~N/</guid>
      <description>अस्  अस् (असु क्षेपे)। &amp;lsquo;अनेन पर्यासयताऽश्रुबिन्दून्&amp;rsquo; (रघु० ६।२८)। पर्यासयता परिमुञ्चता।  आप्  आप् (आप्लृ व्याप्तौ) &amp;lsquo;नास्ति व्यसनिनां वत्स भुवि पर्याप्तये धनम्&amp;rsquo; (कथा० २६।२०१)। पर्याप्तये परितोषाय, सन्तुष्टये। &amp;lsquo;एतस्य लोकस्य पर्याप्तये&amp;rsquo; (गो० ब्रा० पूर्व० २।२४)। पर्याप्तये परित्राणाय। &amp;lsquo;यावदहं…पर्याप्तिं कृत्वागच्छामि&amp;rsquo; (तन्त्रा० ४।२)। अत्र यावदहम् इत्यतः परं ग्रन्थः पतितः। पर्याप्तिरात्मरक्षेत्यर्थो भाति।  इ  इ (इण् गतौ)। &amp;lsquo;विहारं त्रिषतं पर्यायन्ति&amp;rsquo; (वाराह श्रौ० ३।२।५।४७)। &amp;lsquo;अहानि गृध्राः पर्या व आगुरिमां धियं वार्कार्यां च देवीम्&amp;rsquo; (ऋ० १।८८।४)। पर्यागुरनुसस्रुः। &amp;lsquo;यदा पुरोहितं वा ते पर्येयुः शरणैषिणः&amp;rsquo; (भा० शां० २६७।१४)। पर्येयुरुपगच्छेयुः। &amp;lsquo;कालस्तु पर्यागात्&amp;rsquo; (भा० १२।८१५७)। सा ह वागुच्चक्राम। &amp;lsquo;सा संवत्सरं प्रोष्य पर्येत्योवाच&amp;rsquo; (श० बा० ८।७।२।५)। पर्येत्य प्रत्यागत्य।  काश्  काश् (काशृ दीप्तौ )। &amp;lsquo;आवासस्तोयवान् दुर्गः पर्याकाशः प्रशस्यते&amp;rsquo; (भा० शां० १००।१५)।  कृ  कृ (डुकृञ् करणे)। &amp;lsquo;सर्वां श्रियं ह्यात्मवीर्येण लब्धां पर्याकार्षुः पाण्डवा मह्यमेव&amp;rsquo; (भा० उ० २२।३)। पर्याकार्षुर्मदर्थं परित आनीतवन्त इति नीलकण्ठः। उपनिन्युरित्यर्जुनमिश्रः। &amp;lsquo;असुरा वा उत्तरतः पृथिवीं पर्याचिकीर्षन्&amp;rsquo; (तै० सं० ६।५।२।२७)। पर्याचिकीर्षन् आकर्ष्टुमैच्छन्। &amp;lsquo;मलवर्हणी पर्यक्रियमाणा क्षितिः पर्याकृता&amp;rsquo; (अथर्व० १२।८।६)। &amp;lsquo;व्रजन्पर्याकृतौ कूपे पातालतलभीषणे&amp;rsquo; (यो० वा० ६ (१)।८९।२६)। पर्याकृतौ वृत्ते, वर्तुलाकारे परिमण्डले।  कृष्  कृष् (कृष विलेखने)। &amp;lsquo;द्रौपदी च सभामध्ये पाञ्चाली धर्मचारिणी। पर्याकृष्टाऽनवद्याङ्गी पत्नी नो गुरुसन्निधौ&amp;rsquo; (भा० स्वर्गा० १।९)॥ पर्याकृष्टा परित आकृष्टा।  क्रम्  क्रम् (क्रमु पादविक्षेपे)। &amp;lsquo;पर्याक्रामन्त देशांश्च नदीः शैलान् वनानि च&amp;rsquo; (भा० भीष्म० १।९)। पर्याक्रामन्त पर्याक्राम्यन्।  क्षिप्  क्षिप् (क्षिप प्रेरणे)। &amp;lsquo;पर्याक्षिपत्कदाचिदुदारबन्धं (केशान्तम्) दूर्वावता पाण्डुमधूकदाम्ना&amp;rsquo; (कु० ७।१४)। पर्याक्षिपद् अबध्नात्।  गम्  गम् (गम्लृ गतौ)। &amp;lsquo;कुमार्यः समलङ्कृत्य पर्यागच्छन्तु मे पुरात्&amp;rsquo; (भा० वि० ३४।१७)। पर्यागच्छन्तु सङ्घशो निर्गच्छन्तु। &amp;lsquo;संवत्सरे पर्यागते&amp;rsquo; (भा० श्रौ० ८।२।१८)। पर्यागतेऽतीते। &amp;lsquo;संवत्सरे पर्यागत एताभिरेवोपसादयेत्&amp;rsquo; (आप० श्रौ० ५।७।२२।१२)। उक्तोऽर्थः। &amp;lsquo;अवश्यं लभते कर्ता फलं पापस्य कर्मणः। घोरं पर्यागते काले द्रुमः पुष्पमिवार्तवम्&amp;rsquo; (रा० ३।२९।८)॥ पर्यागते पर्यायेण क्रमेणागते प्राप्ते। &amp;lsquo;अपर्यागतं धान्यम्&amp;rsquo; (सुश्रुत० १।१९९।१७)। असंवत्सरोषितम् इत्यर्थः। &amp;lsquo;न विधिं ग्रसते प्रज्ञा प्रज्ञां तु ग्रसते विधिः। विधिपर्यागतानर्थान्प्राज्ञो न प्रतिपद्यते&amp;rsquo; (भा० आदि० ११८।१०)॥ विधिप्राप्तानर्थान् प्रज्ञाबलेनैवैते मया प्राप्ता इति प्रतिपद्यते जानाति। &amp;lsquo;पर्यागतं मम कृष्णस्य चैव यो मन्यते कलहं सम्प्रसह्य&amp;rsquo; (भा० उ० ४८।८९)। पर्यागतं प्राप्तम्। मन्यत इच्छति। &amp;lsquo;प्राप्स्यसे परमं कामं मयि पर्यागते सति&amp;rsquo; (रा० २।२४।३०)। पर्यागते प्रत्यागते। &amp;lsquo;स पर्यपृच्छत्तं पुत्रं क्षीणं पर्यागतं पुनः&amp;rsquo; (भा० अनु० ७१।१२)। पर्यागतं प्रत्यागतं प्रकृतिमापन्नं संजीवितं प्रतिलब्धसत्त्वम्। &amp;lsquo;वर्जनीयं फलं सर्वमपर्यागतमेव च&amp;rsquo; (सुश्रुत० सूत्र० ४६।२१०)। अपर्यागतमपुष्टम्।  गल्  गल् (गल लौकिकः स्रवणे)। &amp;lsquo;पत्रान्तपर्यागलदच्छ-बिन्दुः… तीरतरुः&amp;rsquo; (भट्टि० २।४)।  चम्  चम् (चमु अदने)। &amp;lsquo;उग्रान्नं सूतिकान्नं च पर्याचान्तमनिर्दशम्&amp;rsquo; (मनु० ४।२१२)। एकपङ्क्तिस्थान् अन्यानवमत्य यत्रान्ने भुज्यमाने केनचिदाचमनं क्रियते तत्पर्याचान्तमुच्यते।  चर्  चर् (चर् गतिभक्षणयोः)। &amp;lsquo;प्राणमङ्गेभ्यः पर्याचरन्तम्&amp;rsquo; (अथर्व० २।३४।५)। परितः सर्वतो निष्क्रम्याभिमुख्येनागच्छन्तम् इत्यर्थः। &amp;lsquo;यतः परि जार इवाचरन्त्युषो ददृक्षे न पुनर्यतीव&amp;rsquo; (ऋ० ७।७६।३)। उक्तोऽर्थः।  तन्  तन् (तनु विस्तारे)। &amp;lsquo;अपसलवि सृष्टांभिः स्पन्द्याभिः पर्यातनोति&amp;rsquo; (श० ब्रा० १३।८।१।१९)। पर्यातनोति परिस्तृणाति।  दा  दा (डुदाञ् दाने)। &amp;lsquo;अहं दस्युभ्यः परि नृभ्णमाददे&amp;rsquo; (ऋ० १०।४८।२)। पर्याददे आच्छिनद्मि। स्ववशे करोमि। &amp;lsquo;यद्वै नो ऽयमर्धं न पर्याददीत&amp;rsquo; (श० ब्रा० ११।४।१।२)। न पर्याददीत नापहरेत्। &amp;lsquo;परि वैनोऽयमार्त्विज्यमादत्ते&amp;rsquo; (षड्० ब्रा० १।४)। पर्यादत्ते हरति। &amp;lsquo;तस्मिन्निधीनादधीत प्रज्ञां पर्याददीत च&amp;rsquo; (भा० शां ८६।२९)। पर्याददीत नियमेनाददीत। विद्यामुपाददीत, शास्त्रमुपयुञ्जीत। तस्मिन्खलु प्रपीड्यमाने यत्तैलमुदियात् तत्पाणिभ्यां पर्यादाय&amp;rsquo; (चरक० विमान० ७।२९)। पर्यादाय पाणिलग्नं पुनः पुनरादाय। &amp;lsquo;स पक्षवांश्चेदनादेयः, विपर्यये पर्यादातव्यः&amp;rsquo; (कौ० अ० २।९।२४)। सर्वस्वं तस्य हरणीयमित्याह।  धा  धा (डुधाञ् धारणपोषणयोः)। &amp;lsquo;ते वा अन्येषां कुम्भीं परिदधति सर्वदा&amp;rsquo; (अथर्व० १२।२।५१)। परिदधति परिवेष्टयन्ति (अग्निना)। &amp;lsquo;पर्याहितपरीष्टपरिवित्तिपरिविन्नपरिविविदानेषु&amp;rsquo; (आप० ध० २।५।१२।२२)। ज्येष्ठेऽनाहिताग्नौ कनिष्ठोऽग्निमादधानः पर्याधाता भवति, ज्येष्ठश्च पर्याहितः। &amp;lsquo;यन्म आत्मनो मिन्दाऽभूत्पुनरग्निश्चक्षुरदाद् इत्येताभ्यामभिनिम्रुक्ताभ्युदितपर्याहित०&amp;rsquo; (आप० श्रौ० ९।३।१२।७०)। &amp;lsquo;पर्याधानेज्ययोरेतत् परिवित्ते च भेषजम्&amp;rsquo; (बौ० ध० ४।६।७)। पर्याधानं ज्यायसि तिष्ठत्यनाहिताग्नौ कनीयस आधानम्।  नह्  नह् (णह बन्धने)। &amp;lsquo;सोमपर्याणहनेन पर्याणह्यति&amp;rsquo; (श० ब्रा० ३।३।४।६)। पर्याणह्यति अभिनह्यति अभितो बध्नाति। &amp;lsquo;पर्याणद्धं विश्वरूपं यदस्ति&amp;rsquo; (अथर्व० १४।२।१२)। &amp;lsquo;सोमपर्याणहनमाहर&amp;rsquo; (श० ब्रा० ३।३।२।३, का० श्रौ० ७।७।१)। अनसि स्थितस्य वस्त्रबद्धस्य सोमस्योपर्याच्छादनार्थं यत्प्रसार्यते वासस्तत् पर्याणहनम्।  नी  नी (णीञ् प्रापणे)। &amp;lsquo;पर्याणयन्ति पत्नीमुभौ जघनेनाग्नी&amp;rsquo; (श० ब्रा० ३।५।३।१३)। परितो नयन्ति। &amp;lsquo;पञ्चालराजं द्रुपदं गृहीत्वा रणमूर्धनि। पर्याणयत भद्रं वः सा स्यात्परमदक्षिणा&amp;rsquo; (भा० आदि० १३८।३)। पर्याणयत इत आनयत।  पत्  पत् (पत्लृ गतौ)। &amp;lsquo;आदाय शिबिकां तारः स तु पर्यापतत् पुनः&amp;rsquo; (रा० ४।२५।२१)। पर्यापतत् प्रत्यावर्तत। &amp;lsquo;वीक्षमाणा दिशः सर्वाः पयापेतुः सहस्रशः&amp;rsquo; (भा० कर्ण० ९५।१)। (कुरवः कर्तारः) पर्यापेतुः प्रदुद्रुवुः। &amp;lsquo;पर्यापतत्क्रयिकलोकम्&amp;rsquo; (शिशु० ५।२४)। पर्यापतन् परितो धावन्।  भू  भू (भू सत्तायाम्)। &amp;lsquo;पर्याभूद् वा अयमेककपालो मोहिष्यति राष्ट्रम्&amp;rsquo; (श० ब्रा० २।४।३।१०)। पर्याभूत् अवाङ् अपप्तत्।  मुच्  मुच् (मुच्लृ मोक्षणे)। &amp;lsquo;यथा कुलालश्चक्रं भ्रमयित्वा घटं करोति मृत्पिण्डं चक्रमारोप्य, पुनः कृत्वा घटं पर्यामुञ्चति&amp;rsquo; (सां० का० ६७ गौड०)। पर्यामुञ्चति अवतारयति अवरोपयति।  मृष्  मृष् (मृष तितिक्षायाम्)। &amp;lsquo;सैन्धवं येन राजानं पर्यामृषितवानथ&amp;rsquo; (भा० वि० ५।२३)। कण्ठे जग्राह, जितवानित्यर्जुनमिश्रः। पूर्वोऽर्थस्तु मृशेरेव घटत इति मोहमुक्तवांष्टीकाकारः।  या  या (या प्रापणे, प्रापणमिह गतिः)। &amp;lsquo;अतः परी वृषणावा हि यातम्&amp;rsquo; (ऋ० १।१०८।७)। पर्यायातम्=तत इत आयातमित्याह। &amp;lsquo;आ नो यातं दिवस्परि&amp;rsquo; (ऋ० ८।८।४)। &amp;lsquo;याह्यर्य आ परि स्वाहा सोमस्य पीतये&amp;rsquo; (अथर्व० ८।३४।१०)। उक्तोऽर्थः। &amp;lsquo;नैनं घ्नन्ति पर्यायिणः&amp;rsquo; (अथर्व० ६।७६।४)। पर्यायिणः परित आगन्तारः।  वृ  वृ (वृञ् वरणे)। &amp;lsquo;…मद्राधिपतिं शरार्तम्। पर्यावव्रुः प्रवरास्ते सुसज्जाः&amp;rsquo; (भा० शल्य० १७।११)। परित आवृतवन्त इत्यर्थः।  वृत्  वृत् (वृतु वर्तने)। &amp;lsquo;दक्षिणां दिशमभि नक्षमाणौ पर्यावर्तेथामभि पात्रमेतत्&amp;rsquo; (अथर्व० १२।३।८)। पर्यावर्तेथां परिक्रामतम्। &amp;lsquo;पर्यावर्तताथ रथेन वीरो भोगी यथा पादतलाभिमृष्टः&amp;rsquo; (भा० वि० ६६।२)। परावर्तत अपाक्रामदित्यर्थः। &amp;lsquo;प्राण मा मत् पर्यावृतः&amp;rsquo; (अथर्व० ११।४।२६)। माऽपक्रमीः। &amp;lsquo;यदाऽमुतो ऽर्वाञ्चः पर्यावर्तन्ते&amp;rsquo; (नि० ७।२४।१)। पर्यावर्तन्ते इत आवर्तन्ते। तस्यैवावृतमनु पर्यावर्तते। पर्यावर्तते परिकामति। &amp;lsquo;यद्येककपालः स्कन्देत् परि वा वर्तेत&amp;rsquo; (आप० श्रौ० ९।४।१४।१)। पार्श्वान्तरेणावर्तनं पर्यावर्तनम्। &amp;lsquo;पर्यावर्ते दुःष्वप्न्यात् पापात्&amp;rsquo; (अथर्व० ७।१००।१)। पर्यावर्तेऽपसर्पामि। &amp;lsquo;प्रद्युम्नो यावत्… पर्यावर्तेद् वरारोहां वज्रनाभसुताम्&amp;rsquo; (हरि० २।९१।५०)। पर्यावर्तेत उपेयात्। वशे कुर्यादिति चार्थिकोर्थः। &amp;lsquo;प्राणानामसंभेदाय न पर्यावर्तयति&amp;rsquo; (तै० सं० ६।४।१।१)। न पर्यावर्तयति न पुनरावर्तयति। &amp;lsquo;अथैनां (उखां) पर्यावर्तयति&amp;rsquo; (श० ब्रा० ६।५।४।१२)। पर्यावर्तयति आवर्जयति। &amp;lsquo;रश्मींस्त्वं पर्यावर्तयात्&amp;rsquo; (छां० उ० १।५।२)। पर्यावर्तयात् पर्यावर्तय। रश्मिबाहुलकविशिष्टमादित्यं भावयेत्यर्थः। &amp;lsquo;त्रिरात्रमपर्यावर्तमानः शयीत&amp;rsquo; (कौ० सू० ४६।१५)। अपयविर्तमानः पार्श्वपरिवर्तनमकुर्वन्। &amp;lsquo;उत्तानानि पात्राणि पर्यावर्त्य&amp;rsquo; (आप० श्रौ० १।४।११।९)। पर्यावर्त्य अवमूर्धीकृत्य, अवाञ्चि कृत्वा।  श्वस्  श्वस् (श्वस प्राणने)। पर्याश्वासय वाहिनीम्&amp;rsquo; (भा० द्रोण० १५६।१७)। विश्रमयेत्यर्थः। &amp;lsquo;उत्थाय च महाबाहुः पर्याश्वस्तो धनञ्जयः&amp;rsquo; (भा० आश्व० ८०।५६)। पर्याश्वस्त आश्वस्तः। &amp;lsquo;प्रभाते यास्यति भवान् पर्याश्वस्तः सुखोचितः&amp;rsquo; (भा० शां० ३५६।७)। पर्याश्वस्तः कृतविश्रमः, विगतक्लमः, व्यपेताध्वखेदः। &amp;lsquo;पर्याश्वास्य च वाहनम्&amp;rsquo; (भा० शल्य० २५।११)। पर्याश्वास्य विश्रमय्य।  सिच्  सिच् (षिच क्षरणे)। &amp;lsquo;तं ते माता परि योषा जनित्री महः पितुर्दम आसिञ्चदग्रे&amp;rsquo; (ऋ० ३।४८।२)।  हृ  हृ (हृञ् हरणे)। &amp;lsquo;अथास्मै ब्रह्मभागं पर्याहरन्ति&amp;rsquo; (श० ब्रा० १।७।४।१८)। पर्याहरन्ति उपहरन्ति उपनयन्ति। &amp;lsquo;तद्वैतदेके कुशला मन्यमानाः प्राचीं स्रुचमुपावहृत्य हुत्वा पर्याहृत्य&amp;rsquo; (श० ब्रा० ११।४।२।१३)। पर्याहृत्य भ्रमयित्वा। पर्याहारश्च मार्गश्च विवधौ वीवधौ च तौ (इत्यमरः)। पर्याहारो विहङ्गिका। पर्याहार उदकुम्भो भवतीति शाङ्खायनश्रौतसूत्रे।  ह्वे  ह्वे (ह्वेञ् स्पर्धायां शब्दे च)। &amp;lsquo;तदुभयतो धाय्यां पर्याह्वयते&amp;rsquo; (ऐ० ब्रा० ३।३१)। शंसावोम् (शंसाव ओम् ) इत्येष मन्त्रः पर्याहावः, तं पठतीत्यर्थः।  </description>
    </item>
    
    <item>
      <title>२०४ पर्युद् (परि&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/204_paryud/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/204_paryud/</guid>
      <description>अञ्च्  अञ्च् (अञ्चु गतिपूजनयोः)। &amp;lsquo;स्यादृणं पर्युदञ्चनमुद्धार इत्यमरः।&amp;rsquo; इदं शब्दस्वाभाव्यं ल्युटि कृति प्रत्यय एवायमर्थः, तिङि तूपसर्गद्वयपूर्वस्याञ्चतेः प्रयोग एव नास्ति।  अस्  अस् (असु क्षेपे)। &amp;lsquo;हिमवत्सागरानूपाः सर्वे रत्नाकरास्तथा। अन्त्याः सर्वे पर्युदस्ता युधिष्ठिर निवेशने&amp;rsquo; (भा० सभा० ५१।२१)॥ &amp;lsquo;रात्र्यादिपर्युदस्तेतरकाले श्राद्धं कुर्यात्&amp;rsquo; (मनु० ३।२८० इत्यत्र कुल्लूकः)। पर्युदस्तो व्यावर्तितः। &amp;lsquo;बादरायणस्येदं मतं कीर्त्यते बादरायणं पूजयितुं नात्मीयं मतं पर्युदसितुम्&amp;rsquo; (मी० शा० भा० १।१।५।५)। पर्युदसितुं निषेद्धुम्।  स्था  स्था (ष्ठा गतिनिवृत्तौ)। &amp;lsquo;तं वैश्वानरः पर्य्युदतिष्ठत्&amp;rsquo; (पञ्च० ब्रा० ८।८।२२)।  </description>
    </item>
    
    <item>
      <title>२०५ पर्युप (परि&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/205_paryupa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/205_paryupa/</guid>
      <description>आस्  आस् (आस उपवेशने )। &amp;lsquo;पुरुषं सोम्योपतापिनं ज्ञातयः पर्युपासते जानासि मां जानासि मामिति&amp;rsquo; (छां० उ० ८।१५।१)। पर्युपासते परितस्तिष्ठन्ति। &amp;lsquo;यथेह क्षुधिता बाला मातरं पर्युपासते&amp;rsquo; (छां० उ० ५।२४।५)। &amp;lsquo;एतच्चन्द्रमसस्तीर्थमृषयः पर्युपासते।&amp;rsquo; तीर्थमुपवसन्तीत्यर्थः। &amp;lsquo;स्त्रियो गीतस्वनं तस्य मुदिताः पर्युपासते&amp;rsquo; (भा० ३।१०४१२)। तत्र गीतस्वने संनिदधते। &amp;lsquo;जयद्रथे च निहते तव भ्रातृषु चानघ। लक्ष्मणे तव पुत्रे च किं शेषं पर्युपास्महे&amp;rsquo; (भा० शल्य० ४।१२)॥ कं संश्रयामहे इत्युक्तं भवति। &amp;lsquo;वीराः संभावितात्मानो न दैवं पर्युपासते&amp;rsquo; (रा० २।२३।१६)। उक्तोऽर्थः। &amp;lsquo;अशक्ता एव सर्वत्र नरेन्द्रं पर्युपासते&amp;rsquo; (पञ्चत० १।२४१)। उदितचर एवार्थः। &amp;lsquo;तुल्योप्यभिजने जातो न कश्चित पर्युपासते&amp;rsquo; (भा० शां० ३६०।७)। परित्यज्य अतिथिं न स्वकुल आस्त इत्याह। &amp;lsquo;एते मया महाघोराः सङ्ग्रामाः पर्युपासिताः&amp;rsquo; (भा० वन० १७१।२०)। पर्युपासिता उपस्थायानुभूताः। &amp;lsquo;सखि शकुन्तले, उचितं नः पर्युपासनमतिथीनाम्&amp;rsquo; (शा० ४)। पर्युपासनमुपस्थानं वरिवस्या शुश्रूषा।  युज्  युज् (युजिर् योगे)। &amp;lsquo;तत्र चास्यागमकालेनैवायुः कृत्स्नं पर्युपयुक्तं स्यात्&amp;rsquo; (भाष्ये पस्पशायाम्)। पर्युपयुक्तं समाप्तम्।  विश्  विश् (विश प्रवेशने)। &amp;lsquo;अधिषवणे पर्युपविशन्ति&amp;rsquo; (का० श्रौ० ९।४।१)। समीपे सर्वतः सीदन्तु इत्यर्थः। &amp;lsquo;अथ सप्तमं पदं पर्युपविशन्ति&amp;rsquo; (श० ब्रा० ३।३।१।३)।  स्था  स्था (ष्ठा गतिनिवृत्तौ)। &amp;lsquo;ततः शुचिसमाचाराः पर्युपस्थानकोविदाः&amp;rsquo; (रा० २।६५।७)। पर्युपस्थानं परिचर्या।  </description>
    </item>
    
    <item>
      <title>२०६ परिनि (परि&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/206_parini/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/206_parini/</guid>
      <description>अस्  अस् (असु क्षेपे)। &amp;lsquo;शयनीय-परिन्यस्त-गात्रः सन्तापवानभूत्&amp;rsquo; (कथा० ६।१२१)। शय्यायां दीर्घीकृताङ्गः प्रसारितगात्रः।  धा  धा (डुधाञ् धारणपोषणयोः)। &amp;lsquo;स एतामुत्तमां समुद्रवतीमपश्यत्। तयैनाः अच्छा समुद्रमिन्दव इत्येव समुद्रेण समन्तं परिण्यदधात्&amp;rsquo; (जै० व्रा० १।१०४)। परिण्यदधात् परितो न्यधात् न्यास्थत्। &amp;lsquo;परिनिधाय&amp;rsquo; (का० श्रौ० १८।६।१३)। परिणिधायेति तूचितम्। विस्पष्टोऽर्थः।  वृत्  वृत् (वृतु वर्तने)। &amp;lsquo;क्लेशाः परिनिवर्तन्ते केषाञ्चिदसमीक्षिताः&amp;rsquo; ( ) परिनिवर्तन्ते ऽखिलेन निवर्तन्ते विनश्यन्ति।  स्था  स्था (ष्ठा गतिनिवृत्तौ)। &amp;lsquo;एतावति हि शास्त्रकृत्यं परिनितिष्ठति&amp;rsquo; (पदमञ्ज० पृ० ४)। परिनितिष्ठति परिसमाप्यते पर्यवस्यति। &amp;lsquo;त्रयोदश समाः कालो ज्ञायतां परिनिष्ठितः&amp;rsquo; (भा० वन०)। परिनिष्ठितः परिसमाप्तः। &amp;lsquo;अपरिनिष्ठितस्योपदेशस्यान्याय्यं प्रदर्शनम्&amp;rsquo; (माल० १)। &amp;lsquo;इतिहासे महापुण्ये बुद्धिश्च परिनैष्ठिकी&amp;rsquo; (भा० आदि० ६२।१७)। परिनिष्ठा मोक्षः, तदुचिता।  </description>
    </item>
    
    <item>
      <title>२०७ परिनिर् (परि&#43;निर्)</title>
      <link>https://vishvAsa.github.io/sanskrit/koshaH/upasargArtha-chandrikA/207_parinir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/207_parinir/</guid>
      <description>वप्  वप् (टुवप बीजसन्ताने, बीजसन्तानो बीजविकरणम्)। &amp;lsquo;आतिथ्यमेभ्यः परिनिर्विवप्सोः&amp;rsquo; (भट्टि० ३।४२)। निपूःर्वो वपिर्दाने वर्तते। निर्विवप्सुर्निर्वप्तुमिच्छुर्दित्सुः, तस्य।  वा  वा (वा गतिगन्धनयोः)। &amp;lsquo;शाम्यामि परि निर्वामि सुखं मामेति केवलम्&amp;rsquo; (भा० शां० १७७।५०)। परिनिर्वामि निर्दुःखो भवामि, निर्वृणोमि। &amp;lsquo;शाम्यामि परिनिर्वामि सुखमासे च केवलम्&amp;rsquo; (यो० वा० ३।७५।३, ६(१)। १०२।१४)। उक्तोऽर्थः।  </description>
    </item>
    
    <item>
      <title>२०८ परिप्र (परि&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/208_paripra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/208_paripra/</guid>
      <description>आप्  आप् (आप्लृ व्याप्तौ)। &amp;lsquo;पाञ्चालं परिप्रेप्सुर्धनञ्जयमदुद्रुवत्&amp;rsquo; (भा० आदि० १३८।४५)। परिप्रेप्सुः परितस्त्रातुमिच्छुः।  ग्रह  ग्रह (ग्रह उपादाने)। &amp;lsquo;उभयतो ऽध्वर्युं परिप्रगृह्णाति&amp;rsquo; (का० श्रौ० ९।१३।११)।  या  या (या प्रापणे, प्रापणमिह गतिः)। &amp;lsquo;यूयं हि देवीर्ऋतयुग्भिरश्वैः परि प्रयाथ भुवनानि सद्यः&amp;rsquo; (ऋ० ४।५१।५)। परिप्रयाथ परिक्रामथ।  ब्रू  (ब्रूञ् व्यक्तायां वाचि)। &amp;lsquo;मा त्वाग्नयः परिप्र वोचन्&amp;rsquo; (छां० उ० ४।१०।२)। मा परि प्रवोचन् मा परिवादिषुः, मा भूयो गर्हिषत, मा स्म निन्दिषुः, मा निराकार्षुः।  </description>
    </item>
    
    <item>
      <title>२०९ परिवि (परि&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/209_parivi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/209_parivi/</guid>
      <description>धाव्  धाव् (धावु गतिशुद्ध्योः)। &amp;lsquo;परि सप्तिर्न वाजयुः…। व्यानशिः पवमानो विधावति&amp;rsquo; (ऋ० ९।१०३।६)। परिविधावति परितः स्रवति। निष्पूतः सन् इतस्ततः पवते स्यन्दत इत्यर्थः। &amp;lsquo;ततः शाखाः प्रशाखाश्च स्कन्धांश्चोत्तमशाखिनाम्। शीघ्रं विपरिधावन्तं यदा प्राप्तुं न शक्नुयुः&amp;rsquo; (रा० ५।३०।२४)॥ दृष्ट्वा च परिधावन्तं भवेयुः परिशङ्किता इति पाठान्तरम्। विपरिधाववन्तम् इतस्ततः प्लवमानम्।  श्वस्  श्वस् (श्वस प्राणने)। &amp;lsquo;उवाच वचनं रामः परि विश्वासयंस्तदा&amp;rsquo; (रा० २।३०।२६)। परिविश्वासयन् उज्जीवयन्।  </description>
    </item>
    
    <item>
      <title>२१० परिव्या (परि&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/210_parivyA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/210_parivyA/</guid>
      <description>वृजि  वृजि (वृजि वर्जने)। &amp;lsquo;परि वः सैन्याद् वधाद् व्यावृञ्जन्तु घोषिण्यः&amp;rsquo; (शां० गृ० ३।९)। परिवृञ्जन्तु परिहरन्तु, परित्रायन्ताम्।  </description>
    </item>
    
    <item>
      <title>२११ परिसम् (परि&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/211_parisam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/211_parisam/</guid>
      <description>आप्  आप् (आप्लृ व्याप्तौ)। &amp;lsquo;सर्वं कर्माखिलं पार्थ ज्ञाने परिसमाप्यते&amp;rsquo; (गीता ४।३३)। परिसमाप्यते निःशेषं समाप्यते।  ऊह्  ऊह् (ऊह वितर्के)। &amp;lsquo;समिद्धमग्निं पाणिना परिसमूहेन्न समूहन्या&amp;rsquo; (आप० ध० १।१।४।१८)। परिसमूहेत् संमृज्यात्। &amp;lsquo;अग्निमिद्ध्वा परि समूह्य समिध आदध्यात्&amp;rsquo; (आप० ध० १।४।१६)। परिसमूह्य परिसमुह्य विप्रकीर्णमग्निमेकीकृत्य। &amp;lsquo;प्रवणं देशं समं वा परिसमुह्य&amp;rsquo; (गो० गृ० १।१।९)। संमृज्य सर्वतः कुशैः पांस्वादिकमपसार्य। समूहनी संमार्जनी भवति।  क्रीड्  क्रीड् (क्रीड् विहारे)। &amp;lsquo;सामात्यः सम्परिक्रीडन् कामस्य वशमागतः&amp;rsquo; (रा० ४।३०।१६)। सम्परिक्रीडन् प्रहसन्, नर्म सेवमानः। सामात्यपरिषत् क्रीडन् पानमेवोपसेवते इति पाठान्तरम्। इदं च ३०।७९ इत्यत्र दाक्षिणात्यकोशेषु द्रष्टव्यम्।  ख्या  ख्या (चक्षिङः ख्याञ् आदेशः)। &amp;lsquo;ननु गर्दभरशनां परिसंख्यास्यति। न शक्नोति परिसंख्यातुम्। परिसंचक्षाणो हि स्वार्थं च जह्यात्, परार्थं च कल्पयेत प्राप्तं च बाधेत&amp;rsquo; (मी० १।२।४।३१ शा० भा०)। &amp;lsquo;तत् सर्वं (वित्तं) परिसंख्याय ततो ब्राह्मणसात् करोत्&amp;rsquo; (भा० द्रोण० ६३।३)। परिसंख्याय गणयित्वा परिकलय्य। ब्राह्मण सात्करोदित्यत्राडभाव आर्षः। &amp;lsquo;दैविकानां युगानां तु सहस्रं परिसंख्यया&amp;rsquo; (मनु० १।७२)। परिसंख्या संख्या। परिरत्र विशेषकृन्न। &amp;lsquo;शरीरपरिसंख्यानं प्रवृत्तिष्वघदर्शनम्&amp;rsquo; (याज्ञ० ३।१५८)। शरीरपरिसंख्यानम्, अस्थिरत्वाशुचित्वादिदोषानुसन्धानम्।  चक्ष्  चक्ष् (चक्षिङ् व्यक्तायां वाचि, छन्दसि दर्शनेपि)। &amp;lsquo;सर्वेषामिन्द्रियाणां प्रसङ्गे परिसञ्चष्टे चक्षुषी नासिके श्रोत्रे चेति&amp;rsquo; (आप० ध० १।१६।७ इत्यत्रोज्ज्वलायाम्)। &amp;lsquo;तत्रैतान्याचार्याः परिसंचक्षते&amp;rsquo; (गो० गृ० ३।५।२)। परिसंख्यानं निषिद्धादन्यत्र विधानमिति सत्यव्रतः सामश्रमी।  तप्  तप् (तप सन्तापे)। &amp;lsquo;अलं हि परिसन्तप्य&amp;rsquo; (रा० ४।२५।११)। तदलं परितापेनेति पाठान्तरम्।  पत्  पत् (पत्लृ गतौ)। &amp;lsquo;मेधाभिकामा परिसंपतन्ती… बलाकपङ्क्तिः&amp;rsquo; (रा० ४।२८।२३)। परिसंपतन्ती परितः संचरन्ती।  </description>
    </item>
    
    <item>
      <title>२१२ उप</title>
      <link>https://vishvAsa.github.io/sanskrit/koshaH/upasargArtha-chandrikA/212_upa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/212_upa/</guid>
      <description>अञ्च्  अञ्च् (अञ्चु गतिपूजनयोः, अचु इत्येके)। &amp;lsquo;अञ्जलिना अप उपाचति&amp;rsquo; (आश्व० श्रौ० ५।१६।१)। उपाचति उपाञ्चेति उदञ्चति, उद्धरति।  अज्  अज् (अज गतिक्षेपणयोः)। &amp;lsquo;इन्द्र एणा नियच्छत्वग्निरेना उपाजतु&amp;rsquo; (ऋ० १०।१९।२)। उपाजतु इतः प्रेरयतु, अर्वाक् प्रचोदयतु। &amp;lsquo;पृश्निमेतामुपाजे&amp;rsquo; (अथर्व० ५।११।२)। &amp;lsquo;बृहस्पति र्विश्वरूपामुपाजत्&amp;rsquo; (ऋ० १।१६१।६)। उपाजत् उपागमत् स्वीकृतवानित्यर्थः। विश्वरूपा नानारूपा। इह गौरुच्यते।  अञ्ज्  अञ्ज् (अञ्जू व्यक्तिम्रक्षणकान्तिगतिषु)। &amp;lsquo;उपरिष्टादभ्यज्याधस्तादुपानक्ति&amp;rsquo; (आप० श्रौ० २।३।११।४)। उपानक्ति म्रक्षयति उपलिम्पति उपदेग्धि। लेपेर्थे उपेन धातोः साहचर्यमितीदम्पर उपसर्गयोगोऽर्थे तु विशेषं न करोति। &amp;lsquo;यथा ऽक्षो ऽनुपाक्तः&amp;rsquo; (तै० सं० २।६।३।३)। अनुपाक्त उपाञ्जनरहितः। &amp;lsquo;संमार्जनोपाञ्जनेन सेकेनोल्लेखनेन च। गवां च परिवासेन भूमिः शुध्यति पञ्चभिः&amp;rsquo; (मनु० ५।१२४)॥ उपाञ्जनमुपलेपः।  अर्ज्  अर्ज् (अर्ज प्रतियत्ने)। &amp;lsquo;अथ वत्समुपार्जति&amp;rsquo; (श० ब्रा० १४।२।१।९)। उपार्जति गामुपसप्तुमनुजानाति, गवा संसृज्यस्वेति दाम्न उत्सृजति।  अव्  (अव रक्षणगतिकान्त्यादिषु)। &amp;lsquo;पुत्रो न मातरा विचरन्नुपावसि&amp;rsquo; (ऋ० १०।१४०।२)। उपावसि उपगतान् यजमानान् रक्षसीत्यर्थ इति सायणः। मित्रवदाचरसि उद्धर्षयसीति संस्कृतशार्मण्य कोषः। मातरा मातरौ मातृभूते अरण्यौ। &amp;lsquo;सीसायाध्याह वरुणः सीसायाग्निरुपावति&amp;rsquo; (अथर्व० १।१६।२)। स्वसमीपे स्थापयित्वा सततं रक्षतीत्यर्थ इति सायणः। अनुमन्यतेऽनुमत्या प्रोत्साहयतीत्यर्थ इत्यन्ये। शब्दमर्यादया तु नैष सुलभोऽर्थः, उपशब्दश्चापार्थक इति प्रसङ्गश्च।  अश्  अश् (अश भोजने, अशू व्याप्तौ)। &amp;lsquo;कामादुपाश्नन्ति सहस्रशस्ते मुदान्विताः&amp;rsquo; (रा० ६।१२४।१३)। उपाश्नन्ति उपभुञ्जते। उपशब्दो धात्वर्थस्य न बहूपकरोति। &amp;lsquo;अनव्यवहितं यो वा नेदं वाक्यमुपाश्नुते&amp;rsquo; (भा० शां० १४२।२४)। उपाश्नुतेऽङ्गी करोति।  अस्  अस् (असु क्षेपे)। &amp;lsquo;अथ फलीकरणान्कपालेनाधोऽधः कृष्णाजिनमुपास्यति&amp;rsquo; (श० ब्रा० १।९।२।३३)। उपास्यति निक्षिपति निधत्ते। फलीकरणास्तण्डुलतुषाः। &amp;lsquo;अथ रुक्ममधस्तादुपास्यति&amp;rsquo; (श० ब्रा० ५।४।१।१२)। उक्तोऽर्थः। &amp;lsquo;अधान्यतस्तृणम्। पुरस्तादुद्गातॄणामुपास्यति&amp;rsquo; (श० ब्रा० ४।२।५।६)। समीपे निक्षिपति। &amp;lsquo;अथो यद्यपि स्याद् उपैवान्यदस्येत्, अत्यन्यदस्येत्&amp;rsquo; (जै० ब्रा० १।८६)। &amp;lsquo;अमृतमसि मृत्यो र्मा पाहीति हिरण्यमुपास्यति&amp;rsquo; (तै० ब्रा० १।७।८)। उक्तोऽर्थः। &amp;lsquo;यदि सर्वमौपासनमाहरेदपूपं यवमयं व्रीहिमयं चौदुम्बरपर्णाभ्यां संगृह्यायतन उपास्येत्&amp;rsquo; (आप० श्रौ० ५।१।४।१४)। उपास्येत् क्षिपेत्। &amp;lsquo;श्रूयते तलनिर्घोष इष्वस्त्राणामुपासने&amp;rsquo; (रा० २।६७।२१)। उपासनमभ्यासः। स्यादुपासनमभ्यास इत्यमरः।  अस्  अस् (अस भुवि)। &amp;lsquo;ये अन्तरिक्षे य उप द्यवि ष्ठ&amp;rsquo; (ऋ० ६।५२।१३)। उपष्ठ उपस्थ उपस्थिता भवथ। &amp;lsquo;बृहन्मित्रस्य वरुणस्य शर्मोप स्याम पुरुवीरा अरिष्टाः&amp;rsquo; (ऋ० २।२७।७)। उपस्याम उपगताः स्याम, समीपे भवेम।  आप्  आप् (आप्लृ व्याप्तौ)। &amp;lsquo;य एवं विद्वानग्निहोत्रं जुहोति यावदग्निष्टोमेनोपाप्नोति तावदुपाप्नोति&amp;rsquo; (तै० सं० १।६।९।१)। उपाप्नोति प्राप्नोति। &amp;lsquo;यस्मै कामाय निरुप्यन्ते तमेवाभिरुपाप्नोति&amp;rsquo; (तै० सं० ३।४।१०।३५)। &amp;lsquo;एतन्मिथुनमुपाप्नवानि&amp;rsquo; (श० ब्रा० ११।३।२।१)। उदितचर एवार्थः। &amp;lsquo;तां नाम्नोपैप्सन्&amp;rsquo; (मै० सं० २।१।११)। उपैप्सन् अनुकूलयितुमभिमुखीकर्तुमावर्जयितुमैच्छन्नित्याह। अयमेवार्थ उत्तरत्र तां देवा एतेन यजुषा वृञ्जतेतिश्रवणात्। &amp;lsquo;ब्राह्मणान् भक्तेनोपेप्सन्ति&amp;rsquo; (कौ० सू० १४०।२१)। अथ ब्राह्मणान् भक्तेनोपेप्सेत्&amp;rsquo; (गो० गृ० १।९।५)। तर्पयितुमिच्छेदिति टीकाकारः। &amp;lsquo;मङ्गलोपेप्सया नान्नामेव परिहाराय&amp;rsquo; (श० बा० १३।८।१।१६)। उपेप्सा प्राप्तीच्छा। &amp;lsquo;तदुपाप्तो विहारे कामः&amp;rsquo; (ऐ० ब्रा० ६।२४)। उपाप्तः प्राप्तः। &amp;lsquo;तेन हैवास्य स काम उपाप्तो यः…&amp;rsquo; (सत्या० श्रौ० २३।२।४६)। &amp;lsquo;सर्वेषां हास्य वनस्पतीनां काम उपाप्तो भवति&amp;rsquo; (ऐ० ब्रा० २।१।१)। सर्वत्र प्राप्त इत्येवार्थः। &amp;lsquo;आग्नेयीरन्वाह। अग्निरूपाणामुपाप्त्यै कामवतीः कामानामुपाप्त्यै&amp;rsquo; (श० ब्रा० ७।३।२।९)। उपाप्तिः प्राप्तिः। &amp;lsquo;एतानि सह दुरुपापानि कैः तेषामुपाप्तिः&amp;rsquo; (श० ब्रा० १०।१।२।६)। दुरुपापानि दुष्प्रापानि दुरापाणि। &amp;lsquo;तां नाम्नोपैप्सन्&amp;rsquo; (मै० सं० २।१।११)। प्राप्तुमिच्छन्ति स्म। वशेऽचिकीर्षन्नित्यभिप्रायः। तां देवा एतेन यजुषावृञ्जतेति श्रवणात्।  आस्  आस् (आस उपवेशने)। &amp;lsquo;तदुदकुम्भे उपनिहितो भवति तद् ब्राह्मण उपास्ते&amp;rsquo; (श० ब्रा० ३।३।२।५)। उपास्ते समीप आस्त आसीदति उपविशति। &amp;lsquo;यदेव सायं प्रातर्हवनीयम् उप च तिष्ठत उप चास्ते&amp;rsquo; (श० ब्रा० २।३।२।४)। उक्तोऽर्थः। &amp;lsquo;तस्मादुपर्यासीनं क्षत्रियमधस्तादिमाः प्रजा उपासते&amp;rsquo; (श० ब्रा० १।३।४।१५)। परायत्ता इति शुश्रूषव इति चाधोऽन्तिके तिष्ठन्तीत्याह। &amp;lsquo;तं घेमित्था नमस्विन उप स्वराजमासते&amp;rsquo; (ऋ० १।३६।७)। उपासतेऽर्चन्ति। &amp;lsquo;उपैनमाध्वं सुमनस्यमानाः&amp;rsquo; (ऋ० ७।३३।१४)। हे प्रतृदः तृत्सव एनं वसिष्ठमर्चत तत्र सादरा भवतेत्याह। &amp;lsquo;उपासते सुतं जातं शकुन्ता इव पिप्पलम्&amp;rsquo; (व० धर्म० ११।३९)। उपासते संश्रयन्ते, उपजीवन्ति। &amp;lsquo;अशक्ताः पौरुषं कर्तुं क्लीबा दैवमुपासते&amp;rsquo; (शुक्र० १।४८)। दिष्टं श्रयन्ते। &amp;lsquo;यथा श्रेयस्यागमिष्यावसथेनोपक्लृप्तेनोपासीत&amp;rsquo; (श० ब्रा० २।३।१।८)। उपासीत सत्कुर्यात्, संभावयेत्। &amp;lsquo;सुखं वा यदि वा दुःखं प्रियं वा यदि वाप्रियम्। प्राप्तं प्राप्तमुपासीतं हृदयेनापराजितः&amp;rsquo; (भा० शां० २५।२६)॥ उपासीत सेवेत अनुभवेत्। &amp;lsquo;उपासते ये गृहस्थाः परपाकमबुद्धयः&amp;rsquo; (मनु० ३।१०४)। उपासते सेवन्ते। &amp;lsquo;सोम एकेभ्यः पवते घृतमेक उपासते&amp;rsquo; (ऋ० १०।१५४।१)। उपासत उपभुञ्जते। &amp;lsquo;विरोचनं सम्यगुपास्यताम्&amp;rsquo; (सुश्रुत० २।१८७।१९)। उपास्यताम् प्रयुज्यताम्, उपयुज्यताम्। &amp;lsquo;सर्वे स्वं भाग्यमुपासते&amp;rsquo; (रा० २।२७।३)। उक्तोऽर्थः। &amp;lsquo;तस्मिंश्च लौकिके सानुबन्धकानां प्रयोगो नास्तीति कृत्वा द्वितीयः प्रयोग उपास्यते&amp;rsquo; (पा० १।१।२१ सूत्रे भाष्ये)। उपास्यत आश्रीयते। &amp;lsquo;उप ह वै ता (देवताः) आसते&amp;rsquo; (श० ब्रा० १।९।२।२७)। उपासते प्रतीक्षन्ते। &amp;lsquo;न श्वः श्वमुपासीत को हि मनुष्यस्य श्वो वेद&amp;rsquo; (श० ब्रा० २।१।३।९)। उक्तोऽर्थः। &amp;lsquo;क्षमां कुर्वन्कालमुपासते यः&amp;rsquo; (भा० वन० ५।१९)। उपासते उपास्ते प्रतीक्षते। &amp;lsquo;ये चार्वतो मांसभिक्षामुपासते&amp;rsquo; (ऋ० १।१६२।१२)। उपासते काङ्क्षन्ति। &amp;lsquo;उपासते प्रशिषं यस्य देवाः&amp;rsquo; (ऋ० १०।१२१।२)। उपासते प्रार्थयन्ते। &amp;lsquo;देवा भागं यथा पूर्वे सञ्जानाना उपासते&amp;rsquo; (ऋ० १०।१९१।२)। उपासते स्वीकुर्वन्ति। भागं हविर्लक्षणम्। &amp;lsquo;तदलं परितापेन प्राप्तकालमुपास्यताम्&amp;rsquo; (रा० ४।२५।११)। उपास्यतामनुष्ठीयताम्। &amp;lsquo;यदहोपासते तेनेमां मानुषीं पुरं जयन्ति&amp;rsquo; (श० ब्रा० ३।४।४।४)। उपासत उपसीदन्ति वेष्टयन्ति। &amp;lsquo;वशामेवामृतमाहुर्वशां मृत्युमुपासते&amp;rsquo; (अथर्व० १०।१०।२६)। उपासते मन्यन्ते, जानन्ति, चिन्तयन्ति। &amp;lsquo;तन्मा नावमुपकल्प्योपःसासै&amp;rsquo; (श० ब्रा० १।८।१।४)। मामुपासासै मामवेक्षस्व, मामनुसरेति यावत्। &amp;lsquo;जाग्रद्धैवाध्वर्युरुपासीत&amp;rsquo; (श० ब्रा० ३।९।३।११)। उपासीत=अवतिष्ठेत। &amp;lsquo;मां ध्यायन्त उपासते&amp;rsquo; (गीता० १२।६)। उक्तोर्थः। &amp;lsquo;चिराच्च पाकं वयसः करोति संशोधनं सम्यगुपास्यमानम्&amp;rsquo; (अष्टाङ्ग० सूत्र० १८।६०)। उपास्यमानं सेव्यमानम्। &amp;lsquo;इति पुत्रगतां चिन्तामुपासीनस्य भूपतेः&amp;rsquo; (बृ० श्लो० सं० ४।४७)। उपासीनस्य संश्रितवत आस्थितवतः। &amp;lsquo;ऐन्द्रं स्थानमुपासीनाः&amp;rsquo; (मनु० ५।९३)। उपासीनाः प्राप्ताः। &amp;lsquo;न त्वयोपासिता वृद्धाः&amp;rsquo; (भा०)। युधिष्ठिरस्य भीमं प्रत्युक्तिः। नोपासिता न सेविता न परिचरिता न विनीतवदुपेताः। &amp;lsquo;उपास्य रात्रिशेषं तु शोणकूले महर्षिभिः&amp;rsquo; (रा० १।३५।१)। उपास्य अवस्थाय उषित्वा। &amp;lsquo;कांचिद् वेलामुपास्यैव&amp;rsquo; (बृ० श्लो० ५।२९६)। उपास्य प्रतिपाल्य प्रतीक्ष्य। &amp;lsquo;शास्त्रं गुरुमुखोदीर्णमादायोपास्य चासकृत्&amp;rsquo; (सुश्रुत० १।१४।११)। उपास्य अभ्यस्य। &amp;lsquo;न कालादुत्तरं किं चित्कर्म शक्यमुपासितुम्&amp;rsquo; (रा० ४।२५।३)। उपासितुमनुष्ठातुम्। &amp;lsquo;दुःसहानि तु दुःखानि मया निन्दितभाग्यया। अनुभूतानि तेनाहं शक्ता दुःखमुपासितुम्&amp;rsquo; (बृ० श्लो० सं० ५।१४)। उपासितुं सोढुम्। &amp;lsquo;अलं ते पाण्डुपुत्राणां भक्त्या क्लेशमुपासितुम्&amp;rsquo; (भा०)। उपासितुम् उपभोक्तुम्। ल्यबर्थे तुमुन्। &amp;lsquo;आसनावसथौ शय्यामनुव्रज्यामुपासनम्&amp;rsquo; (मनु० ३।१०७)। उपासनं परिचर्या। &amp;lsquo;आचार्योपासनं वेदशास्त्रार्थेषु विवेकिता&amp;rsquo; (याज्ञ० ३।१५६)। उक्तोऽर्थः। &amp;lsquo;व्रण्युपासनम्&amp;rsquo; (सुश्रुत० १।८।११)। उपासनं सेवा। &amp;lsquo;तद्ध तद्वनं तद्वनमित्युपासितव्यम्&amp;rsquo; (केनोप० ४।३)। उपासितव्यं मन्तव्यं चिन्तयितव्यम्। &amp;lsquo;उपासिता ब्राह्मणानाम्&amp;rsquo; (रा० ५।३२।६)। उपासिता मानयिता संमानयिता पूजकः। &amp;lsquo;यथा द्वे नार्यावेकं नृपतिमुपासाते छत्रेणैका चामरेण चान्या&amp;rsquo; (ब्र० सू० शां० भा० ३।३।१२)। उपासाते सेवेते।  इ  इ (इण् गतौ)। &amp;lsquo;मिथो निघ्नाना उपयन्तु मृत्युम्&amp;rsquo; (अथर्व० ८।८।२१)। उपयन्तु प्राप्नुवन्तु। प्राप्तुमर्हन्तीत्यर्थः। &amp;lsquo;समन्या यन्त्युप यन्त्यन्याः&amp;rsquo; (नद्यः) (ऋ० २।३५।३)। उपयन्ति उपगच्छन्ति। &amp;lsquo;को विद्वांसमुप गात् प्रष्टुमेतत्&amp;rsquo; (ऋ० १।१६४।४)। उपगात्=उपागात् उपासीदत्। &amp;lsquo;मा मृत्योरुप गा वशम्&amp;rsquo; (अथर्व० १९।७।२८)। &amp;lsquo;तं वृक्षा अपसेधन्ति छायां नो मोपगा इति&amp;rsquo; (अथर्व० ५।१९।९)।** मोपसृप इत्यर्थः।** &amp;lsquo;तेन रोहमायन्नुप मेध्यासः&amp;rsquo; (काण्वसं० १४।५)। सामीप्येन प्राप्ताः। विलम्बमन्तरेण प्राप्ता इत्यर्थ इति सायणः। &amp;lsquo;यथा हि मे वच; कर्ण नोपैति हृदयं तव&amp;rsquo; (भा० उ० १४३।४६)। नोपैति नाभ्युपैति नाङ्गी करोति। &amp;lsquo;पुरुषमेव स्वामिनं चित्तस्य भोक्तारमुपयन्ति&amp;rsquo; (यो० सू० ४।२१ भाष्ये)। &amp;lsquo;पारमार्थिकमेव बुद्धिचैतन्ययोः कस्मादैक्यं नोपेयते&amp;rsquo; (यौ० सू० २।२० वैशारद्याम्)। उक्तोऽर्थः। &amp;lsquo;इदमहमनृतात् सत्यमुपैमि&amp;rsquo; (वा० सं० २।५)। सत्यं श्रयामीत्याह। &amp;lsquo;उप त्वायानि&amp;rsquo; (बृह० उ० २।१।१४)। शिष्य इत्युपसीदानि, शिष्यभावेनोपायानि। &amp;lsquo;नाग्निं चित्वा रामामुपेयात्&amp;rsquo; (तै० सं० ५।६।८।३)। &amp;lsquo;अग्निं चित्वा न रामामुपेयात्। रामा रमणायोपेयते न धर्माय&amp;rsquo; (नि० १२।१३)। उपेयात् संविशेत्, व्यवायं चरेत्, संभवेत्। &amp;lsquo;न मांसमश्नीयात्। न स्त्रियमुपेयात्&amp;rsquo; (तै० ब्रा० १।१।९।७)। उक्तोऽर्थः। &amp;lsquo;वाच्यश्चानुपयन्पतिः&amp;rsquo; (मनु० ९।४)। अनुपयत् असंविशन्, मैथुनमनाचरन्, असंभवन्। उपयन्नपयन्धर्मो विकरोति हि धर्मिणम् इति न्यायः। उपयन् आगच्छन्। अपयन् अपगच्छन्। देवं हि मानुषोपेतं भृशं सिध्यति। मानुषोपेतं पौरुषेण सहचरितम्। &amp;lsquo;यद्युपेतो भूमिजोषणादि समानमाहिताग्नेरोदकान्तस्य गमनात्&amp;rsquo; (पा० गृ० ३।१०।१०)। उपेत उपनीतः। गुरुं शिष्य इति प्रपन्न इत्यक्षरार्थः। &amp;lsquo;उपेतः स्त्रीणामनुपेतस्य चोच्छिष्टं वर्जयेत्&amp;rsquo; (आप० ध० २।९।७)। उक्तोऽर्थः। &amp;lsquo;भवा नो अग्ने सुमना उपेतौ&amp;rsquo; (ऋ० ३।१८।१)। उपेतिः प्राप्तिः। उपस्थितिः सान्निध्यम्। &amp;lsquo;का त उपेतिर्मनसो वराय&amp;rsquo; (ऋ० १।७६।१)। उपेतिरुपगमनम्। तवोचितमपगमनम् इत्यर्थः। &amp;lsquo;उपायन उषसां गोमतीनाम्&amp;rsquo; (ऋ० २।२८।२)। उपायनमुपागमनम्। अथोपायनमुपग्राह्यमुपहारस्तथोपदेत्यमरः। उपायनमुपढौकनम्। &amp;lsquo;स होपायनकीर्ताऽ उवास&amp;rsquo; (श० ब्रा० १४।९।१।११)। उपायनकीर्तिः=शिष्यभावेनोपैमीति संशब्दनम्। &amp;lsquo;अशूद्राणामदुष्टकर्मणामुपायनम्&amp;rsquo; (आप० ध० १।१।१।६)। उपायनमुपनयनम्। &amp;lsquo;अत्र वा व्रतोपायनम्&amp;rsquo; (का० श्रौ० २।२।५)। व्रतोपायनं व्रतग्रहणम्। अन्यत्राप्यस्मिन्सूत्रे ६।२।४ इत्यत्र व्रतोपायनमित्येतदर्थकः प्रयोगः। &amp;lsquo;उपायाः शिक्षमाणानां बालानामुपलालनाः&amp;rsquo; (वा० प० २।२३८)। &amp;lsquo;अथाग्नेरुपायि ह्येतत्कर्म यदग्निकर्म&amp;rsquo; (श० ब्रा० ६।६।१।४)। उपायि सहयोगि। सहचारि। &amp;lsquo;अनित्या गुणा अपायिन उपायिनश्च&amp;rsquo; (भाष्ये)। आगमोपायिन इति समुदितोर्थः। &amp;lsquo;सवर्णोपायी&amp;rsquo; (का० श्रौ० १८।६।२६)। सवर्णामुपैति संविशति न शूद्रामित्यर्थः। &amp;lsquo;एकोऽधः प्राङ्शायी मध्वाश्यृतुजायोपायी&amp;rsquo; (का० श्रौ० ५।२।२१)। उक्तोऽर्थः। &amp;lsquo;उपेतारमुपेयं च सर्वोपायांश्च कृत्स्नशः। एतत् त्रयं समाश्रित्य प्रयतेतार्थसिद्धये&amp;rsquo; (मनु० ७।२१५)॥ उपेतारमात्मानम्, उपेयं प्राप्तव्यम् इति मेधातिथिः कुल्लूकश्च। संस्कृतशार्मण्यकोषे त्वन्यथाऽर्थापितम्। यः शत्रूयमाणः तर्जयमान उपैति स उपेतेत्युक्तम्। &amp;lsquo;वायवः स्थोपायवः स्थ&amp;rsquo; (तै० सं० १।१।१)। उपायव आगन्त्र्यो दोहनकाले।  ईक्ष्  ईक्ष् (ईक्ष दर्शने)। &amp;lsquo;किमुपैक्षिष्ठाः&amp;rsquo; (श० ब्रा० ११।५।३।३)। गार्हपत्यमग्निं किमैक्षिष्ठा इत्याह। इहोपसर्गो धात्वर्थानुवादी, नार्थेऽन्तरं करोति। &amp;lsquo;दमयन्त्यपि कल्याणी प्रासादस्था ह्युपैक्षत&amp;rsquo; (भा० वन० ७४।५)। साध्वपश्यदित्यर्थः। &amp;lsquo;तत्र यत् प्रीतिसंयुक्तं काये मनसि वा भवेत्। वर्तते सात्त्विको भाव इत्युपेक्षेत तत्तथा&amp;rsquo; (भा० शां० २०५।२९)॥ उपेक्षेत उपेत्य ईक्षेत सम्यग्जानीयात्। &amp;lsquo;अथापिधायाक्षिणी उपेक्षेत तद्यथा बटरकाणि संपतन्तीव दृश्यन्ते&amp;rsquo; (ऐ० ब्रा० ३।२।४)। उपेक्षेत नेत्रसमीपं पश्येत्। &amp;lsquo;देवा वै पशून् व्ययजन्त ते रुद्रमन्तरायंस्तान् वामदेव्यस्य स्तोत्र उपेक्षते&amp;rsquo; (पञ्च० ब्रा० ७।९।१३)। उपेक्षत उपेत्य पश्यति (हन्तुकामो रुद्रः)। &amp;lsquo;नोपेक्षेत क्षणमपि राजा साहसिकं नरम्&amp;rsquo; (मनु० ८।३४४)। नोपेक्षेत न तत्रोदासीत, न तस्मिन्प्रमाद्येत्। न तमवगणयेत्, न तत्रानादरः स्यात्। &amp;lsquo;यो मां विप्रकृतां क्षुद्रैरुपेक्षध्वम्&amp;rsquo; (भा० वन० १२।२६)। उपेक्षध्वमुपेक्षध्वे उदाध्वे मयि। &amp;lsquo;चारेण च सुप्रयुक्तेन शत्रोः शक्ति व्यपेक्षया। गूढेन चरता तत्त्वमुपेक्षितमिदं मया&amp;rsquo; (रा० ५।३०।४)॥ उपेक्षितमुपलब्धमन्विष्य विज्ञातम्। शत्रोः शक्तिमवेक्षता। …तावदवेक्षितमिदं मयेति पाठान्तरम्। &amp;lsquo;तं ह पितोपेक्ष्योवाच&amp;rsquo; (श० ब्रा० १२।२।१।९)। उपेक्ष्य=विलोक्य अभिवीक्ष्य, तत्र पुत्रे विलोचने व्यापार्य। &amp;lsquo;न हि शक्ष्यामि कौरव्यान्नश्यमानानुपेक्षितुम्&amp;rsquo; (भा० उ० १५७।३४)। उपेक्षितुमुपद्रष्टुम्। अयमेवार्थ इति तस्माद् यास्यामि तीर्थानि सरस्वत्या निषेवितुम् इत्युत्तरार्धान्निश्चीयते। तस्मादेतदुपेक्ष्यतममित्याहुः&amp;rsquo; (ऐ० ब्रा० ३।२)। एतत् प्रउगशस्त्रम्। अतिशयेनोप समीपे ईक्षणीयमादरणीयमित्यर्थ इति सायणः। &amp;lsquo;एवम् उच्चावचेष्वर्थेषु निपतन्ति त उपेक्षितव्याः&amp;rsquo; (नि० १।११।३)। उपेत्य द्रष्टव्याः। सम्यक् परीक्षणीयाः। &amp;lsquo;तदल्पमपि नोपेक्ष्यं काव्ये दुष्टं कदाचन&amp;rsquo; (काव्यादर्शे १।७)। उपेक्ष्यमसूर्क्ष्यम्, अनादरणीयम्। &amp;lsquo;उपेक्षा ब्रह्मचर्यं च परित्यागश्च सर्वशः&amp;rsquo; (भा० आश्व० ३८।८)। उपेक्षा औदासीन्यम्।  उक्ष्  उक्ष् (उक्ष सेचने)। &amp;lsquo;आपो देबीरित्यधस्तादुपोक्षति&amp;rsquo; (का० श्रौ० ६।३।२९)। उपोक्षति प्रोक्षति।  उन्द्  उन्द् (उन्दी क्लेदने)। &amp;lsquo;आप उन्दन्तु ते तनुं दीर्घायुत्वाय वर्चसे&amp;rsquo; (इत्युपोद्य (आप० श्रौ० ८।१।४।१)। उपोद्य आर्द्रीकृत्य क्लेदयित्वा।  ऊह्  ऊह् (ऊह वितर्के)। &amp;lsquo;ताः कुसिन्धमुपौहन्&amp;rsquo; (तै० ब्रा० २।३।६।१)। उपौहन् प्राप्नुवन्। कुसिन्धं शिरोव्यतिरिक्तं देहम्। &amp;lsquo;चतुर्धा बह्मौदनं व्युद्धृत्य सर्पिषोपसिच्य… ऋत्विग्भ्य उपोहति&amp;rsquo; (आप० श्रौ० ५।१।५।९)। उपोहति समर्पयति प्रापयति प्रयच्छति। &amp;lsquo;तमाज्येन सन्तार्य ध्रुवाया उपोहति&amp;rsquo; (आप० श्रौ० ३।१।१।१०)। ध्रुवायाः समीपं गमयतीत्यर्थः। &amp;lsquo;साक्षादिव व्यवहितं शब्देनार्थमुपोहते&amp;rsquo; (वा० प० २।२१५)। उपोहते समर्पयति। &amp;lsquo;पश्चाच्छम्यामुपोहति&amp;rsquo; (का० श्रौ० २।५।४)। (दृषदो) ऽधस्तात्प्रवेशयतीत्यर्थः। &amp;lsquo;उपोह्यन्ते स्वरा येन यस्माद् गीतं प्रवर्तते। तस्मादुपोहनं प्रोक्तं शुष्काक्षरसमन्वितम्&amp;rsquo; (ना० शा० ३१।१२५)॥ &amp;lsquo;उपोह्यमाने द्यूते&amp;rsquo; (भा० सभा० २०५१)। उपोह्यमाने प्रक्रम्यमाणे प्रारभ्यमाणे। &amp;lsquo;उपोह्य रुचिरां नावम्&amp;rsquo; (रा० २।५२।६)। उपोह्य इतः प्रेर्य। &amp;lsquo;महद् धनुः सज्जमुपोह्य लक्ष्मणः&amp;rsquo; (रा० २।८७।२३)। &amp;lsquo;उपोढशब्दा न रथाङ्गनेमयः&amp;rsquo; (शा० ७।१०)। उपोढो जातः। &amp;lsquo;उपोहश्च समूहश्च क्षत्तारौ ते प्रजापते&amp;rsquo; (अथर्व० ३।२४।७)। उप समीपम् ऊहति प्रापयति धान्यादिकमित्युपोहः। एतत्संज्ञको देव इति सायणः॥  ऋ  ऋ (ऋ गतिप्रापणयोः)। &amp;lsquo;मोष्वन्याँ उपारतम्&amp;rsquo; (ऋ० ८।५।१३)। मोपारतं मोपगमतम्। &amp;lsquo;युवं शिञ्जारमुशना उपारथुः&amp;rsquo; (ऋ० १०।४०।७)। अभ्युपपत्तुकामावुपससृपथुः। &amp;lsquo;यदाशसा निःशसाऽभिशसोपारिम जाग्रतो यत्स्वपन्तः&amp;rsquo; (ऋ० १०।१६४।३)। उपारिम प्रामदाम, अस्खालिष्म। &amp;lsquo;यदस्मृति चकृम किञ्चिदग्न उपारिम चरणे जातवेदः&amp;rsquo; (अथर्व० ७।१०६।१)। उपार्तं लुप्तमकार्ष्म। यत्कर्मानुष्ठाने मूढा अभूमेत्यर्थः। &amp;lsquo;मोपाराम जिह्वयेयमानम्&amp;rsquo; (रुद्रम्) (अथर्व० ११।२।१७)। मोपाराम मा उपगच्छाम इति सायणः। मा विरुधाम मा तं रुद्रं पर्यवस्थिष्महि इति केचित् साम्प्रतिकाः।  ऋच्छ्  ऋच्छ् (ऋच्छ गतीन्द्रियप्रलयमूर्तिभावेषु)। &amp;lsquo;स इन्न्वै तमपार्च्छति&amp;rsquo; (तै० सं० १।५।९।६)। उपार्च्छति उपरुध्य पीडयति।  ऋध्  ऋध् (ऋधु वृद्धौ)। &amp;lsquo;तस्मादेतत् क्षत्रिय एव नक्षत्रमुपेर्त्सेत्&amp;rsquo; (श० ब्रा० २।१।२।१७)। अस्मिन्नेव नक्षत्रे (चित्रायाम्) ऽग्न्याधानमिच्छेन्निर्वर्तयितुमित्याह। उपपूर्वादृधेः सन्नन्ताल्लिङि रूपम् इडभावपक्षे।  ऋष्  ऋष् (ऋष गतौ)। &amp;lsquo;अथ दक्षिणा युग्यमुपार्षति&amp;rsquo; (श० ब्रा० ५।४।३।८)। उपार्षति प्राजति।  एष्  (एषृ गतौ)। &amp;lsquo;पराङ्मित्र एषत्वर्वाची गौरुपेषतु&amp;rsquo; (अथर्व० ६।६७।३)। उपेषतु उपेषतामुपैतु। &amp;lsquo;उपेषन्तमुदुम्बलम्&amp;rsquo; (अथर्व० ।८।६।१७)। छद्मनोपयन्तम्, त्सरन्तम्। सायणस्तु सर्वत इच्छन्तम्। गर्भिणी कुत्रास्त इत्यन्विष्यन्तम् इत्याह।  कूज्  कूज् (कूज अव्यक्ते शब्दे)। &amp;lsquo;चक्रवाकोपकूजिताम्&amp;rsquo; (ह्रदिनीम्) (भा० वन० २५१२)। चक्रवाकविरुताकुलामित्याह।  कृ  कृ (डुकृञ् करणे)। &amp;lsquo;अल्पं वा बहु वा यस्य श्रुतस्योपकरोति यः। तमपीह गुरुं विद्याच्छ्रुतोपक्रियया तया&amp;rsquo; (मनु० २।१४९)॥ श्रुतस्योपकरोति श्रुते प्रकर्षं करोति, श्रुतमुपबृंहयति। &amp;lsquo;उपैनामितः कुर्वीमहि&amp;rsquo; (श० ब्रा० ११।१।६।२१)। एनां प्राचीं दिशमुपकुर्वीमहि वर्धयेम सबलां कुर्याम श्रेयसीं चरेम। &amp;lsquo;धृष्टद्युम्नं तु पाञ्चाल्यमानीय स्वं निवेशनम्। उपाकरोदस्त्रहेतोः&amp;rsquo; (भा० आदि० ६४०८)। उपाकरोत् समवर्धयत्। &amp;lsquo;न पूर्वं गुरवे किञ्चिदुपकुर्वीत धर्मवित्&amp;rsquo; (मनु० २।२४५)। नोपकुर्वीत न दद्यात्। &amp;lsquo;हरिमुपकरुते&amp;rsquo; (१।३।३२ सूत्रे कौमुद्यां दीक्षितः)। उपकुरुते सेवते। &amp;lsquo;ते (भृत्याः) प्राणैरप्युपकुर्वते&amp;rsquo; (पञ्चत० १।९५)। उक्तोऽर्थः। &amp;lsquo;सा लक्ष्मीरुपकुरुते यया परेषाम्&amp;rsquo; (कि० ७।२८)। उपकुरुते साहाय्यमाचरति। &amp;lsquo;उप ते गा इवाकरं वृणीष्व दुहितर्दिवः&amp;rsquo; (ऋ० १०।१२७।८)। उपाकरमुपेत्य त्वां स्तुतिभिरभिमुखी करोमीत्याह। &amp;lsquo;गायत्रस्तूपकुर्वाणः&amp;rsquo; (गौ० ध० १०।११)। &amp;lsquo;उपकुर्वाणो ब्रह्मचारी यो गृहस्थो बुभूषति। एधो दकस्योपस्कुरुते&amp;rsquo; (६।१।१३९ सूत्रे वृत्तौ)। एध उदके गुणान्तरमौष्ण्यमाधत्ते इत्यर्थः। कन्यामुपस्कुरुते। अलं करोतीत्यर्थः। उपस्कुर्वन्ति ब्राह्मणाः समवयन्तीत्यर्थः। &amp;lsquo;अत्रानुक्तं स्मृत्यन्तरवशादुपस्क्रियते&amp;rsquo; (आप० ध० १।१६।२ इत्यत्र उज्ज्वलायां हरदत्तः)। उपस्क्रियतेऽध्याह्रियते। &amp;lsquo;क्रीत्वा स्वयं वाप्युत्पाद्य परोपकृतमेव वा&amp;rsquo; (मनु० ५।३२)। परोपकृतं परेण दत्तम्। &amp;lsquo;गता नाशं तारा उपकृतमसाधाविव जने&amp;rsquo; (५।२५ मृच्छ०)। उपकृतमुपकारोऽनुग्रहः। &amp;lsquo;यन्ममोपकृतं शक्यं प्रतिकर्तुं न तन्मया&amp;rsquo; (रा० ४।३२।८)। उक्तोऽर्थः। &amp;lsquo;उपस्कृतं ब्रूते।&amp;rsquo; साध्याहारमाह। &amp;lsquo;सितातपत्रव्यजनैरुपस्कृतः&amp;rsquo; (भा० पु० १।११।२७)। उपस्कृतोऽलङ्कृतः। &amp;lsquo;उपस्कृता ब्राह्मणाः।&amp;rsquo; समुदिताः समवेता इत्यर्थः।** &amp;lsquo;सम्पीड्यात्मानमार्यत्वात्त्वया कश्चिदुपस्कृतः&amp;rsquo; (भा० अनु० १२४।१४)। उपस्कृतो गणान्तरं प्रापितः, उन्नमितः। &amp;lsquo;अकृत्रिममसंहार्यं प्राकृतं निरुपस्कृतम्। अध्यात्मं सुकृतम्…&amp;rsquo; (भा० शां० २१५।१६)॥ निरुपस्कृतं गुणाधानमलापकर्षणसंस्कारहीनम्। &amp;lsquo;एषोऽनुपस्कृतः प्रोक्तो योघधर्मः सनातनः&amp;rsquo; (मनु० ७।९८)। अनुपस्कृतोऽविकृतोऽविगर्हितः। &amp;lsquo;मांसं यच्चानुपस्कृतम्&amp;rsquo; (मनु० ३।२५७)। अनुपस्कृतमविकृतम्। पूतिगन्धादिरहितम्। &amp;lsquo;न हीदानी सहाया मे परीप्सन्त्यनुपस्कृताः&amp;rsquo; (भा० द्रोण० १५०।२९)। &amp;lsquo;तस्मात् सर्वधर्ममास्थाय सुव्रताः सत्यवादिनः। लोकस्य गुरवो भूत्वा ते भवन्त्यनुपस्कृताः&amp;rsquo; (भा० शां० ११।२५)॥ अनुपस्कृता निःसंशया इति नीलकण्ठः। शब्दमर्यादयायमर्थः कथं लभ्यत इति न सुज्ञानम्। &amp;lsquo;अनुपस्कृता रतिः।&amp;rsquo; अकृत्रिमेत्यर्थः। &amp;lsquo;शास्त्रोपस्कृतशब्दसुन्दरगिरः&amp;rsquo; (कवयः) (भर्तृ० २।१२)। उपस्कृताः संस्कृताः। &amp;lsquo;राजतं चानुपस्कृतम्&amp;rsquo; (मनु० ५।११२) (अद्भिरेव शुध्यति)। अनुपस्कृतं रेखादिगुणान्तराधानरहितमिति कुल्लूकः। &amp;lsquo;प्रादेशमात्रं भूमेस्तु यो दद्यादनुपस्कृतम्&amp;rsquo; (भा० अनु० ३३३५)। अनुपस्कृतं कण्टकगुल्माद्यपहारेण समीकरणेन च यन्न प्रसाधितम्। &amp;lsquo;आभिषेचनिकं चैव सर्वमेतदुपस्कृतम्&amp;rsquo; (रा० )। उपस्कृतं सज्जीकृतम्। &amp;lsquo;सत्योऽयं प्रतितर्को मे परेण त्वमुपस्कृतः&amp;rsquo; (रा० ६।१०४।७)। उपस्कृत उत्कोचादिना विकारं प्रापित इति तिलकः। &amp;lsquo;ब्राह्मणार्थे गवार्थे च देहत्यागोऽनुपस्कृतः&amp;rsquo; (मनु० १०।६२)। अनुपस्कृतः प्रयोजननिरपेक्षः। निष्कारणः। &amp;lsquo;शक्तिश्चेच्छयनं दद्यात्सर्वोपस्करसंयुतम्&amp;rsquo; (मात्स्य पु० ९६।१८)। उपस्करो गृहोपकरणम्। &amp;lsquo;रमणीयाश्च ये केचित् क्रीडार्थाश्चाप्युपस्कराः&amp;rsquo; (रा० २।३०।४४)। क्रीडार्था उपस्कराः स्वर्णमयपुत्रिकाद्युपकरणानीति तिलकः। &amp;lsquo;जातरूपमयादिपुत्रिका भोजनोपस्करैः सह&amp;rsquo; (भा० अनु० ५३।२२)। उपस्करो व्यञ्जनम्। &amp;lsquo;सश्रवणचित्रकृत्तिकोपस्करवाहिभिः पापर्द्धिकपरिजनैः&amp;rsquo; (नलचम्प्वाम् १)। उपस्करो मृगयोपयोगि साधनम्, समूहश्च। &amp;lsquo;मङ्गलालम्भनीयानि प्राशनीयान्युपस्करान्। उपानिन्युः…&amp;rsquo; (रा० २।६५।९)॥ उपस्करा दर्पणवस्त्राभरणादयः। &amp;lsquo;अद्य स्त्रिय उपरता इति मन्य इत्युपस्कार्यम्&amp;rsquo; (रा० २।८६।१४) इत्यत्र गोविन्दराजो भूषणे। उपस्कार्यमध्याहार्यम्। &amp;lsquo;उपस्करो रथस्यासन्नापः सर्वाश्च निम्नगाः&amp;rsquo; (भा० कर्ण० ३४।२४)। उपस्करो बन्धादिसामग्रीति नीलकण्ठः। &amp;lsquo;उपस्करैरधिष्ठानैः&amp;rsquo; (भा० द्रोण० १४८।४२)। &amp;lsquo;सूपस्करेषु शुभ्रेषु महत्सु च महारथाः&amp;rsquo; (भा० वि० ३१।१७)। उपस्करो रथाङ्गं चक्रम्। &amp;lsquo;पञ्च सूना गृहस्थस्य चुल्ली पेषण्युपस्करः&amp;rsquo; (मनु० ३।६८)। उपस्करो गृहोपकरणं कुशसंमार्जन्यादि। &amp;lsquo;वेदोपकरणे चैव स्वाध्याये चैव नैत्यके&amp;rsquo; (मनु० २।१०५)। वेदोपकरणे वेदाङ्गे। &amp;lsquo;भोजनान्यथ पानानि सर्वोपकरणानि च&amp;rsquo; (भा० वन० १०३८)। उपकरणानि उपेयोपायाः। &amp;lsquo;पुरुषः प्रधानं तस्योपकरणमन्यत्।&amp;rsquo; (सुश्रुत० १।४।५)। उपकरणमङ्गभावं गतं साधनम्। &amp;lsquo;वीतं सस्तूपकरणं बन्धने मृगपक्षिणाम्&amp;rsquo; (अमरः)। उपकरणं करणं साधनम्। &amp;lsquo;स्वायत्तसिद्धे राज्ञो हि प्रजोपकरणं मता&amp;rsquo; (कथा० १५।५८)। उपकरणं परिच्छदः। &amp;lsquo;कर्मोपकरणाः शूद्राः शिल्पिन कारवस्तथा&amp;rsquo; (मनु० १०।१२०)। कर्मणैव स्वव्यवसायेनैवोपकुर्वन्ति सेवन्त इति कर्मोपकरणाः। &amp;lsquo;सौधोऽस्त्री राजसदनमुपकार्योपकारिका&amp;rsquo; (अमरः)। उपकार्येति चोपकारिकेति चोभे राजसदनस्य पटमण्डपस्य नामधेये।** &amp;lsquo;पुन्नागनागकरवीरकृतोपकारे तस्मिन्गृहे&amp;rsquo; (सुश्रुत०)। उपकारः संस्कारो ऽलङ्कारः। &amp;lsquo;सर्वोपि जनो विरूपकरणे समर्थो भवति नोपकरणे&amp;rsquo; (पञ्चत०)। उपकरणं साधूकरणं समाधानम्। अनुग्रह इति संस्कृतशार्मण्यकोषः। सोऽयं प्रकरणविरुद्धः, अनन्तरपूर्व विरूपकरण इति श्रवणात्।  कृत्  कृत् (कृती छेदने)। &amp;lsquo;अपृष्ट्वा बुद्धिसम्पन्नान् वैद्यान्वानरचापलात्। यत्किञ्चनप्रलापी त्वं वाक्शरैरुपकृन्तसि&amp;rsquo; (रा० ४।१८।५)॥ उपकृन्तसि तुदसि विध्यसि। निर्णयसागरमुद्रिते पुस्तके वाक्शरैरुपकृन्तसीति नास्ति।  कृष्  कृष् (कृष विलेखने)। &amp;lsquo;उत्सादयति लोकांस्त्रीन् स्त्रियश्चाप्युपकर्षति&amp;rsquo; (रा० १।१६।७)। उपकर्षति बलादात्मसमीपं प्रापयति। &amp;lsquo;पाण्युपकर्षं पाणिनोपकर्षं धानाः संगृह्णाति&amp;rsquo; (पा० ३।४।४९ सूत्रे वृत्तौ)। पाणिना संनिकृष्येत्यर्थः। &amp;lsquo;चक्रे विसृष्टमजयेश्वर षोडशारे निष्पीड्यमानमुपकर्ष विभो प्रपन्नम्&amp;rsquo; (भा० पु० ७।९।२२)॥ उपकर्ष उद्धृत्यात्मसमीपं प्रापयेत्यर्थः।  कॄ  कॄ (कॄ विक्षेपे)। &amp;lsquo;नोपकिरन्त्युत्तरवेदिम्&amp;rsquo; (श० ब्रा० २।५।१।१८)। उत्खाय न कुर्वन्ति। &amp;lsquo;तमाखूत्कर उपकिरति&amp;rsquo; (श० ब्रा० २।७।२।१०)। उपकिरति निक्षिपति, उपक्षिपति। &amp;lsquo;तेषां वा अर्धान् उपकिरन्ति&amp;rsquo; (रा० ब्रा० ३।६।२।२२)। उपकिरन्ति मृदोपचिन्वन्ति। &amp;lsquo;अथोत्तरतः सिकता उपकीर्णा भवन्ति&amp;rsquo; (श० ब्रा० १४।१।३।१४)। उपकीर्णाः समीपे कीर्णाः। &amp;lsquo;रत्नोपकीर्णां वसुधाम्&amp;rsquo; (भा० अनु० ३१६२)। रत्नोपकीर्णां रत्नाचिताम्। &amp;lsquo;उपस्कीर्ण हन्त ते वृषल भूयात्&amp;rsquo; (पा० ६।१।१४१ सूत्रे वृत्तौ)। हे वृषल तथा ते विक्षेपोऽस्तु यथा हिंसामनुबध्नीयादित्यर्थः। &amp;lsquo;उपस्कारं काश्मीरका लुनन्ति&amp;rsquo; (पा० ६।१।१४० सूत्रे वृत्तौ)। विक्षिप्य लुनन्तीत्यर्थः।  क्लृप्  क्लृप् (कृपू सामर्थ्ये)। &amp;lsquo;सर्वत्रातिकृतं भद्रे व्यसनायोपकल्पते&amp;rsquo; (रा० ५।२४।२१)। उपकल्पते कल्पते ऽलं भवति समर्थो भवति। &amp;lsquo;वार्यपि श्रद्धया दत्तमक्षयायोपकल्पते&amp;rsquo; (मनु० ३।२०२)। अक्षयाय अक्षयसुखाय। उपक्लृपिः पूर्वत्रार्थ एव। &amp;lsquo;यथा दुग्धेस्थितं सर्पिर्न स्वादायोपकल्पते&amp;rsquo; (भा० पु० १।२।६९)। स्वादाय नोपकल्पते स्वादितुं न लभ्यते। &amp;lsquo;वधं नार्हति चेन्द्रोपि तत्रेदमुपकल्पते&amp;rsquo; (भा० ६।१८।४३)। इदमुपकल्पते इदं युक्तं भवति। &amp;lsquo;अतो यतमदस्य कर्मोपकल्पेत्&amp;rsquo; (श० ब्रा० ६।२।२।१५)। अस्य योग्यं भवेत्, एतदर्हं स्यात्। &amp;lsquo;धर्मस्य ह्यापवर्ग्यस्य नार्थोऽर्थायोपकल्पते&amp;rsquo; (भा० पु० १।२।९)। नार्थायोपकल्पते प्रयोजनवान्भवितुं नार्हति। &amp;lsquo;केशश्मश्रु लोमनखानि वापयित्वोपकल्पयते&amp;rsquo; (बौ० ध० २।१०।१७।९१)। उपकल्पयते ऽर्जयति। &amp;lsquo;तानि दक्षिणपार्श्वे तु भुञ्जानस्योपकल्पयेत्&amp;rsquo; (सुश्रुत० १।४६।५०२)। समीपं ढौकयेदित्यर्थः। &amp;lsquo;महोक्षं वा महाजं वा श्रोत्रियायोपकल्पयेत्&amp;rsquo; (याज्ञ० १।१०९)। &amp;lsquo;तस्यैते पुरस्ताद् रक्षितार उपक्लृप्ता भवन्ति&amp;rsquo; (श० ब्रा० १३।४।२।५)। उपक्लृप्ताः सज्जाः। &amp;lsquo;चतस्रो जाया उपक्लृप्ता भवन्ति&amp;rsquo; (श० ब्रा० १३।४।१।८)। सेवायामुपस्थिता भवन्तीत्याह। &amp;lsquo;यस्त्वेतान्युपक्लृप्तानि द्रव्याणि स्तेनयेन्नरः&amp;rsquo; (मनु० ८।३३३)। उपक्लृप्तानि उपयोगार्थं कृतसंस्काराणीति कुल्लूकः। &amp;lsquo;रन्तिदेवस्य यज्ञे ताः पशुत्वेनोपकल्पिताः&amp;rsquo; (भा० अनु० ३३५१)। उपकल्पिताः संकल्पिता निश्चिता नियताः। &amp;lsquo;सदश्वैरुपकल्पितान् रथान्&amp;rsquo; (भा० आदि० ४०९८)। उपकल्पितान् युक्तान्। आसनेषूपक्लृप्तेषु बर्हिष्मत्सु&amp;rsquo; (मनु० ३।२०८)। उपक्लृप्तेषु न्यस्तेषु। &amp;lsquo;वक्ष्याम्यतः परं कृत्स्नामाहारस्योपकल्पनाम्&amp;rsquo; (सुश्रुत० १।४६।५०४)। उपकल्पना समीपे ढौकना।  क्रम्  क्रम् (क्रमु पादविक्षेपे)। &amp;lsquo;नयेन विधिदृष्टेन यदुपक्रमते परान्&amp;rsquo; (भा० सभा० १७।३)। उपक्रमत उत्सहत इति नीलकण्ठः। एवं सति परानिति द्वितीया नोपपद्यते। संस्कृतशार्मण्यकोषस्तु उपैति आचरतीत्येवं व्याख्याति। तदेवादोषं भाति। &amp;lsquo;उपचक्राम तौ वाग्भिर्मृद्वीभिः&amp;rsquo; (रा० ४।२।२)। व्यवजहार, उपेयायेति वा। &amp;lsquo;राज्ञस्तस्याज्ञया देवी वसिष्ठमुपचक्रमे&amp;rsquo; (भा० आदि० १७७।४३)। उपचक्रमे उपचक्राम उपेयाय। &amp;lsquo;उपक्रामति जन्तूंश्च उद्वेगजननः सदा&amp;rsquo; (भा० अनु० १४५।३४)। उपक्रामति उपद्रवति। &amp;lsquo;उप क्रमस्व पुरुरूपमाभर वाजं नेदिष्ठमूतये&amp;rsquo; (अथर्व० २०।८५।४)। उपक्रमस्व उपक्राम उपगच्छ। &amp;lsquo;धर्मो यतः स्यात् तदुपक्रमेत&amp;rsquo; (रा० २।२१।५८)। उपक्रमेत प्रारभेत। &amp;lsquo;उपाक्रामत काकुत्स्थः कृपणं बहु भाषितुम्&amp;rsquo; (रा० २।१०३।६)। उपाक्रामत उपाक्रमत प्रकान्तवान् प्रारब्ध। &amp;lsquo;तानादाय कुमारांस्तु नगरायोपचक्रमे&amp;rsquo; (हरि० १।२६।४२)। नगरं गन्तुमारेभ इत्याह। &amp;lsquo;गृहीत्वा तानि वैदेही गमनायोपचक्रमे&amp;rsquo; (रा० ७।४६।११)। उक्तोऽर्थः। &amp;lsquo;सरुजमात्मवन्तमुपकरणवन्तमुपक्रमेत्&amp;rsquo; (सुश्रुत० चि० ५।२८)। उपक्रमेत् उपक्रामेत् उपचरेत्, चिकित्सेत्। &amp;lsquo;नोपक्रमेदविदितं रोगं किञ्चिच्चिकित्सकः&amp;rsquo; (का० सं० खिल० रक्तगुल्म० श्लो० ६५)। उक्तोऽर्थः। &amp;lsquo;साध्यासाध्यं विदित्वोपक्रमते स भिषक् स्मृतः।&amp;rsquo; (शुक्र० २।१८४)। साधुः प्रयोगः, आत्मनेपदं तु दुष्प्रयुक्तम्। &amp;lsquo;ममापि चर्मरत्नमुपायोपक्रान्तो यदि प्रयच्छेत्&amp;rsquo; (दशकु०)। उपक्रान्तो वशे कृतः। &amp;lsquo;उपक्रान्ते प्रमुञ्चति&amp;rsquo; (का० श्रौ० ८।४।२०)। उपक्रान्ते समाप्ते (सीवनकर्मणि) ग्रन्थिं विस्रंसयतीत्याह। अन्यत्र दुर्लभोऽयमर्थः। &amp;lsquo;उपक्रम्यः कथमयं कश्चास्योपक्रमः&amp;rsquo; (का० सं० खिल० रक्तगुल्म० श्लो० १२)। उपक्रम्यः चिकित्स्यः। &amp;lsquo;वयस्य, एवमादिभिरनुपक्रम्योऽयमातङ्कः&amp;rsquo; (विक्रम० ३)। उक्तोऽर्थः। &amp;lsquo;पप्रच्छ प्रयोजनमुपक्रमे&amp;rsquo; (भा० वन० ९८।८)। उपक्रम आगमनम्। ज्ञात्वाऽऽरम्भ उपक्रम इत्यमरः। उपक्रमो वशीकारे समारम्भे चिकित्सने इति कोषान्तरम्। &amp;lsquo;मूत्रप्रभार्तवविट्प्रभार्तवयोरप्यसाध्यत्वादेवोपक्रमं नाभ्यधादिति&amp;rsquo; (अष्टाङ्ग० शारीर० १।१५-१६ सूत्रे हृदयबोधिकाकारस्य वचनम्)। अर्थस्तूदितचरः। &amp;lsquo;शरीरपतितानां तु शारीरवदुपक्रमः&amp;rsquo; (सुश्रुत० १।१।२६)। &amp;lsquo;तस्य चायमुपक्रमः&amp;rsquo; (महावीर० ४।४)। उपक्रमो बुद्धिपूर्व आरम्भः। &amp;lsquo;तानानयेद् वशं सर्वान्सामादिभिरुपक्रमैः&amp;rsquo; (मनु० ७।१०७)। उपक्रमा उपायाः। &amp;lsquo;क्रमशो मण्डलं चिन्त्यं सामादिभिरुपक्रमैः&amp;rsquo; (याज्ञ० १।३४५)। &amp;lsquo;अशोचन् प्रतिकुर्वीत यदि पश्येदुपक्रमम्&amp;rsquo; (भा० शां० ३३०।१५)। उक्तोऽर्थः। &amp;lsquo;किं वा मम वधायैष उपक्रमो मन्थरकस्य&amp;rsquo; (पञ्चत०)। उपक्रमः प्रारम्भः। &amp;lsquo;उपायतः समारब्धाः सर्वे सिध्यन्त्युपक्रमाः&amp;rsquo; (वि० पु० १।१३।७८)। उपक्रमा आरम्भाः कर्माणि। हरिवंशे (२।५।५३) प्येषोऽन्यूनातिरिक्तः पाठः स्थितः। &amp;lsquo;यद्यप्यकृतकृत्यानामीदृशः स्यादुपक्रमः&amp;rsquo; (रा० ५।६४।३०)। उपक्रम आचारो व्यवहारो वृत्तिः। &amp;lsquo;यत्तु सम्यगुपक्रान्तं कार्यमेति विपर्ययम्&amp;rsquo; (का० नी० सा० १२।१९)। उपक्रान्तमारब्धम्।  क्री  क्री (डुक्रीञ् द्रव्यविनिमये)। &amp;lsquo;घटादीनुपक्रीय&amp;rsquo; (हितोप० )। क्रयेण प्राप्य।  क्रीड् (क्रीडृ विहारे)।  &amp;lsquo;उपक्रीडन्ति तान्राजन् शुभाश्चाप्सरसां गणाः&amp;rsquo; (भा० अनु० ८१।३०)। उपक्रीडन्ति उपेत्य क्रीडन्ति समीपे क्रीडन्ति। उपसर्गवशात् सकर्मकत्वम्।  क्रुश्  क्रुश् (क्रुश आह्वाने रोदने च)। &amp;lsquo;उपक्रुष्टं जीवितं सन्त्यजेयुः&amp;rsquo; (भा० उ० २५।८)। उपक्रुष्टं निन्दितं सापवादम् अवगीतम्। &amp;lsquo;बोधिसत्वः किल कस्मिंश्चिदनुपक्रुष्टगोत्रचारित्रे… महति ब्राह्मणकुले जन्म-परिग्रहं चकार&amp;rsquo; (अवदा० ब्राह्मणजा०)। अनुपक्रुष्टे अनवगीते गोत्र-चारित्रे यस्य तस्मिन्। &amp;lsquo;न शक्नोम्युपक्रोशं पृथिव्यां धातुमात्मनः&amp;rsquo; (रा० ३।६२।२६)। उपक्रोशोऽपवादः। &amp;lsquo;प्राणैरुपक्रोशमलीमसैर्वा&amp;rsquo; (रघु० २।५३)। उक्तोऽर्थः।  क्लिद्  क्लिद् (क्लिदू आर्द्रीभावे)। &amp;lsquo;विरुद्धानामुपक्लिन्नपूतीनां भक्षणेन च&amp;rsquo; (चरक० सू० २४।८)। उपक्लिन्नं शुच्यत् कालपरिवासेन निर्यद्रसम्।  क्षर्  क्षर् (क्षर संचलने)। &amp;lsquo;उप क्षरन्ति सिन्धवो मयोभुव ईजानं यक्ष्यमाणं च धेनवः&amp;rsquo; (ऋ० १।१२५।४)। समीपे क्षरन्ति स्रवन्ति स्यन्दन्ते। प्रीणयन्तीत्यर्थः। &amp;lsquo;सर्वतो वा एताः स्वधा यजमानमुपक्षरन्ति। यदेतानि हवींष्याज्यं धानाः करम्भः परिवापः पुरोडाशः पयस्येति&amp;rsquo; (ऐ० ब्रा० ८।५)। उक्तोऽर्थः।  क्षि  क्षि (क्षि क्षये)। &amp;lsquo;नू नो रास्व… द्युमदग्ने सुवीर्यं वर्षिष्ठमनुपक्षितम्&amp;rsquo; (ऋ० ३।१३।७)। अनुपक्षितं व्यये क्रियमाणे ऽप्यनुपक्षीणम्। अक्षय्यमित्यर्थः।  क्षि  क्षि (क्षि निवासगत्योः)। &amp;lsquo;देवो न यः पृथिवीं विश्वधाया उपक्षेति हितमित्रो न राजा&amp;rsquo; (ऋ० १।७३।३)। पृथिवीमुपक्षेति पृथिव्यां निवसति। &amp;lsquo;शुचिरपस्सूयवसा अदब्ध उपक्षेति&amp;rsquo; (तै० सं० २।१।११।११)। उपक्षेति उपक्षियति उपगच्छति प्राप्नोति। &amp;lsquo;उग्रा त इन्द्र स्थविरस्य बाहू उप क्षयेम शरणा बृहन्ता&amp;rsquo; (अथर्व० १९।१५।४)। उपक्षयेम प्राप्नुयाम।  क्षिप्  क्षिप् (क्षिप प्रेरणे)। &amp;lsquo;कशयोपक्षिपति&amp;rsquo; (श० ब्रा० १।४।४।१५)। उपक्षिपति क्षिपति प्रेरयति। नार्थ उपेन। &amp;lsquo;परस्परं वाग्भिरुपक्षिपन्ति&amp;rsquo; (रा० ५।११।११)। उपक्षिपन्ति प्रेरयन्ति समुत्साहयन्ति समुद्धर्षयन्ति। &amp;lsquo;छन्नं कार्यमुपक्षिपन्ति न्यायेन दूरीकृतम्&amp;rsquo; (मृच्छ० ९।३)। मन्दमुपन्यस्यन्ति, आरात् प्रस्तुवन्तीत्यर्थः। &amp;lsquo;वपुषि वधाय तत्र तव शस्त्रमुपक्षिपतः&amp;rsquo; (मालती० ५।३१)। उपक्षिपतः प्रास्यतः। शत्रन्तात् षष्ठी। &amp;lsquo;ततः परस्ताल्लोकालोकनामाऽचलो लोकालोकयोरन्तराले परित उपक्षिप्तः&amp;rsquo; (भा० पु० ५।२०।३४)। उपक्षिप्तः स्थितः। &amp;lsquo;चरणानुरूपः खलु तत्र भवत्या अधिकार उपक्षिप्तः&amp;rsquo; (माल० ३)। उपक्षिप्तः प्रारब्धः। &amp;lsquo;गोमुखेन स्मितं सद्य उपक्षिप्तं कथान्तरम्&amp;rsquo; (बृ० श्लो० सं० ८।२०)। उक्तोऽर्थः। &amp;lsquo;त्वयि उपक्षिप्त आत्मा&amp;rsquo; (माल० २)। उपक्षिप्तो निक्षिप्तो न्यस्तः समर्पितः। &amp;lsquo;उपक्षिप्तस्य चान्नस्य बाष्पेणोर्ध्वं प्रसर्पता&amp;rsquo; (सुश्रुत० कल्प० १।११)। उपक्षिप्तस्य भोक्तुं दत्तस्य। &amp;lsquo;ननु भणामि तस्मिन् साधनीये कृत उपक्षेपः&amp;rsquo; (माल० ३)। उपक्षेपः प्रारम्भः। प्रस्तावः स्यादुपक्षेप इति वैजयन्ती। &amp;lsquo;कर्णनासाच्छेदोपक्षेपभीषिताभ्याम्&amp;rsquo; (दशकु०)। उपक्षेपः प्रस्तावः कीर्तनम्। &amp;lsquo;नाट्यार्थोपक्षेपः पूर्वं प्रस्तावनाऽऽमुखं च स्यात्&amp;rsquo; (१।६।३९ अमरोद्घाटने स्वामी)। उपक्षेपः संक्षेपेण कथनम्।  ख्या  ख्या (ख्या प्रकथने, चक्षिङ आदेशो वा)। &amp;lsquo;तस्मादपि सुतमिस्रायामुपैव किंचित् ख्यायते&amp;rsquo; (श० ब्रा० ४।१।२।१३)। उपाख्यायते उपदृश्यते प्रज्ञायते।  गम्  गम् (गम्लृ गतौ)। &amp;lsquo;उताशितमुप गच्छन्ति मृत्यवः&amp;rsquo; (ऋ० १०।११७।१)। उपगच्छन्ति प्राप्नुवन्ति। आशितस्तृप्तः। &amp;lsquo;उप वायवः शरणं गमेयम्&amp;rsquo; (ऋ० १।१५८।३)। &amp;lsquo;अग्नेः प्रियं धामोपजगाम&amp;rsquo; (श० ब्रा० २।२।३।४) &amp;lsquo;आशिष उपगच्छति&amp;rsquo; (श० ब्रा० ४।५।७।९)। उक्तोऽर्थः। &amp;lsquo;आत्मेति तूपगच्छन्ति ग्राहयन्ति च&amp;rsquo; (ब्रह्म सू० ४।१।३)। उपगच्छन्ति अभ्युपगच्छन्ति। &amp;lsquo;सुप्तां मत्तां प्रमत्तां वा रहो यत्रोपगच्छति&amp;rsquo; (मनु० ३।३४)। &amp;lsquo;नोपगच्छेत्प्रमत्तोपि स्त्रियः मार्तवदर्शने&amp;rsquo; (मनु० ४।४०)। उपगच्छति गच्छति मैथुनाय प्रवर्तते। &amp;lsquo;यं सनातनपितरमुपागमत् स्वयम्&amp;rsquo; ( )। उपागमत् पर्यग्रहीत्, अवृत। &amp;lsquo;सह पत्न्या विशालाक्ष्या नारायणमुपागमत्&amp;rsquo; (रा० २।६।१)। उपागमत् उपासिष्ट। &amp;lsquo;ग्रहास्तमुपगच्छन्ति सारमेया इवामिषम्&amp;rsquo; (भा० स्त्री० ४।६)। उपगच्छन्ति वेगेनोपयान्ति। &amp;lsquo;यन्मामधर्मेणोपगच्छत&amp;rsquo; (भा० कर्ण० ४५।१२)। मय्यन्याय्यमाचरतेत्याह। &amp;lsquo;प्रतिकूलतामुपगते हि विधौ विफलत्वमेति बहुसाधनता&amp;rsquo; (शिशु० ९।१६)। उपगते गते प्राप्ते। &amp;lsquo;पादन्यासो लयमुपगतः&amp;rsquo; (माल० २।८)। उपगतोऽनुसृतवान्। &amp;lsquo;स वै सर्वमवाप्नोति वेदान्तोपगतं फलम्&amp;rsquo; (मनु० २।१६०)। वेदान्तोपगतं वेदान्तेष्वभ्युपगतम्। &amp;lsquo;दृष्टान्तोपगत&amp;rsquo; (भा० अनु० ४९।१७)। उपगतं प्रतिज्ञातम्। &amp;lsquo;हेम्नैवोपगतं मणिम्&amp;rsquo; (भा० शां० ४५।१४)। उपगतं प्रत्युप्तम्। &amp;lsquo;गृहीत्वोपगतं दद्यादृणिकायोदयं धनी&amp;rsquo; (ना० मनु० १।९८)। मयाऽधिगतमिति विन्यस्ताक्षरं पत्रं दद्यादित्यर्थः। &amp;lsquo;धनी वोपगतं दद्यात्स्वहस्तपरिचिह्नितम्&amp;rsquo; (याज्ञ० २।९३)। उपगतं प्रवेशपत्रमिति मिताक्षरा। &amp;lsquo;अलङ्कारत्रयं सत्यवता यदनुप्रेषितं तदुपगतम्&amp;rsquo; (मुद्रा० ६)। उपगतमधिगतम्। &amp;lsquo;मयापि लेखस्याशून्यार्थं किञ्चिदनु प्रेषितं तदुपगमनीयम्&amp;rsquo; (मुद्रा० ६)। उपगमनीयमुपगतं प्राप्तमिति निवेद्यम्। &amp;lsquo;सीमन्ते च त्वदुपगमजं यत्र नीपं वधूनाम्&amp;rsquo; (मेघ० ६७)। उपगम आगमः। &amp;lsquo;व्यावर्ततान्योपगमात् कुमारी&amp;rsquo; (रघु० ६।६० भा०)। उपगमः समीपगमनम्। &amp;lsquo;अप्राप्तस्य हि प्रापणमुपगमनम्&amp;rsquo; (मी० १२।१।२१ शा० भा०)। उपगमनं कल्पना।  गाह्  गाह् (गाहू विलोडने)। &amp;lsquo;सारथैर्बहुशश्चास्य पृतनामुपगाहतः&amp;rsquo; (रा० ६।३१।३९)। उपगाहतः=अन्तः प्रविशतः।  गुप्  गुप् (गुपू रक्षणे)। &amp;lsquo;गम्भीरवेधा उपगुप्तवित्तः&amp;rsquo; (पृथुः) (भा० पु० ४।१६।१०)। उपगुप्तवित्तः सम्यक् प्रच्छन्नधनः।  गुह्  गुह् (गुहू संवरणे)। &amp;lsquo;यजमानस्य पशुन्पाही त्यग्निष्ठेऽतस्यग्न्यगारे वा पुरस्तात्प्रतीचीं शाखामुपगूहति पश्चात्प्राचीं वा&amp;rsquo; (आप० श्रौ० १।१।२।१०)। उपगूहति अप्रकाशां करोतीति धूर्तस्वामी। &amp;lsquo;औदुम्बरीं शाखामुपगूहति&amp;rsquo; (श० ब्रा० ५।४।३।२५)। उपगूहति तिरस्करोति संवृणोति प्रच्छादयति गोपायति। &amp;lsquo;सोपागूहद् भुजाभ्यां तु ऋषिं प्रीत्या नरर्षभ&amp;rsquo; (भा० अनु० १९।७९)। उपागूहत् आश्लिष्यत्, उपाश्लिष्यत्, आलिङ्गत्, पर्यरभत। &amp;lsquo;तरङ्गहस्तैरुपगूहतीव&amp;rsquo; (रघु० १३।६३)। &amp;lsquo;अपूजयन्कुलज्येष्ठान् उपागूहन्त बालकान्&amp;rsquo; (भट्टि० १७।२)। उक्तोऽर्थः। &amp;lsquo;साऽयोध्यामुपगूहते&amp;rsquo; (रा० १।२४।९)। आवृत्य प्रवहतीत्यर्थः &amp;lsquo;पुण्याश्च नद्यः सलिलोपगूढाः&amp;rsquo; (हरि० ३।३५।५०)। सलिलेन च्छन्नाः सलिलस्य पूर्णा इत्यर्थः। &amp;lsquo;पृथिव्यां पृथिवीहेतोः पृथिवीपतयो हताः। पृथिवीमुपगुह्याङ्गैः सुप्ताः कान्तामिव प्रियाम्&amp;rsquo; (भा० द्रोण० १४८।४८-४९)॥ उपगुह्य=आलिङ्ग्य। &amp;lsquo;उपगूहनशेषो वा पूर्वः&amp;rsquo; ( का० श्रौ० ६।१०।६)। संवरणमन्त्रस्यायं शेष इत्यर्थः।  गॄ  गॄ (गॄ शब्दे)। &amp;lsquo;उप ये त्वा गृणन्ति वह्नयः&amp;rsquo; (ऋ० १।४८।११)। उपगृणन्ति स्तुवन्त आकारयन्ति उपह्वयन्ते। वह्नयो यज्ञनिर्वाहकाः। &amp;lsquo;दयानुवृत्त्या च नाम ते कृत्यपक्षम् …उपगृणीते&amp;rsquo; (अवदा० जा० २३)। उपगृणीत उपदिशति।  गॄ  गॄ (गॄ निगरणे)। &amp;lsquo;स्नेहनस्यं न चोपगिलेत्&amp;rsquo; (सुश्रुत० २।२३७।८)। उपगिलेत् निगिलेत्।  गै  गै (कै गै शब्दे)। &amp;lsquo;उपगायन्ति बीभत्सुं नृत्यन्त्यप्सरसां गणाः&amp;rsquo; (भा० आदि० १२३।५३)। उपगायन्ति समीपे पुरो वा गायन्ति। &amp;lsquo;उपास्मै गायता नरः&amp;rsquo; (ऋ० ९।११।१)। &amp;lsquo;गणास्त्वोप गायन्तु मारुताः&amp;rsquo; (अथर्व० ४।१५।४)। त्वां (पर्जन्यम्) उपश्लोकयन्त्वित्याह। &amp;lsquo;तान् हैतदुपजगौ&amp;rsquo; (श० ब्रा० ११।५।५।८)। इह प्रजापतिः कर्ता। धातुः त्रियासामान्ये संशब्दने व्याहरणे वर्तते। &amp;lsquo;अति रेचयेद् यदन्य उपगायेद् यदन्य उपशृणुयात् तस्मात्स्वयम्प्रस्तुतमनुपगीतम्&amp;rsquo; (श० ब्रा० ४।६।९।१७)। उपगायेत्=गायेत्। &amp;lsquo;उपगीयमाना भ्रमरै राजन्ते वनराजयः&amp;rsquo; (भा० वन० ११६०६)। उपगीयमाना गानशब्देन पूर्णाः। &amp;lsquo;उपगीयमानो गन्धर्वैर्बुभुजे विषयान् प्रियान्&amp;rsquo; (वि० पु० १।१७।६)। उपगीयमान उपश्लोक्यमानः, स्तूयमानः। &amp;lsquo;उपगीतोपनृत्तश्च गन्धर्वाप्सरसां गणैः&amp;rsquo; (भा० उ० १२३।४)। उपगीतः समीपे कृतगानः। &amp;lsquo;उपगानं कृत्वा&amp;rsquo; (माल० २।)। प्रारम्भिकं गानमुपगानम्। &amp;lsquo;उपगादर्शनाच्च&amp;rsquo; (का० श्रौ० ६।७।३)। उद्गातरि गायति सति तमनुसृत्य ये गायन्ति त उपगाः।  ग्रह्  ग्रह् (ग्रह उपादाने)। &amp;lsquo;अथोपयमन्योपगृह्णाति&amp;rsquo; (श० ब्रा० १४।२।१।१७)। उपगृह्णाति आदत्ते। &amp;lsquo;स मृत्युमुपगृह्णाति गर्भमश्वतरी यथा&amp;rsquo; (भा० आदि० ५६२२), तन्त्रा० २।२९, पञ्चत० १।४१५ चाणक्य सू० १९)। उपगृह्णाति धत्ते। &amp;lsquo;अथास्या उदपात्रमूधसि च मुखे चोपगृह्णीयात्&amp;rsquo; (ऐ० ब्रा० ५।२७)। उपगृह्णीयात् समीपे गृह्णीयात्। &amp;lsquo;तस्याञ्जलिना ब्रह्महत्यामुपागृह्णात्&amp;rsquo; (तै० सं० २।५।१।२)। &amp;lsquo;तस्यै रसः परापतत् तं बृहस्पतिरुपागृह्णात्&amp;rsquo; (तै० सं० २।१।७।६)। निर्गमनकाल एव ग्रहणमुपग्रहणमिति भट्टभास्करः। &amp;lsquo;कृतोपसंग्रहणौ तौ सावित्री…आतिथ्येन यथाक्रममुपजग्राह&amp;rsquo; (हर्ष०)। उपजग्राह प्रतिजग्राह, सच्चकार। &amp;lsquo;यथासम्भाषितं च कृत्यपक्षमुपग्राहयेत्&amp;rsquo; (कौ० अ० १३।५।५)। धनादिदानेन प्रीणयेदित्यर्थः। &amp;lsquo;…अरविन्दनाभम्। धियोपगृह्णन्&amp;rsquo; (भा० पु० ३।२२।२१)। मनसा ध्यायन्नित्यर्थः। &amp;lsquo;तदुपगृहीतेन म्लेच्छराजबलेन&amp;rsquo; (मुद्रा० १)। उपगृहीतेन उद्वलितेन अवष्टब्धेन समर्थितेन। &amp;lsquo;अमर्षोपगृहीतानां मन्युसन्तप्तचेतसाम्&amp;rsquo; (का० नी० सा० १०।१) अमर्षेण वशीकृतानामित्यर्थः। विग्रहो भवतीति शेषः। &amp;lsquo;दक्षिणेन वा सव्योपगृहीतेन&amp;rsquo; (पाणिना) (आश्व० गृ० ४।७।१०)। उपगृहीतोऽधस्तान्निहितेन हस्तेन कृतालम्बः। &amp;lsquo;तवैव पादानुपगृह्यं संमता&amp;rsquo; (रा० २।२७।२२)। उपगृह्य उपसङ्गृह्य गृहीत्वा। &amp;lsquo;उपगृह्य तु वैराणि सान्त्वयन्ति नराधिप&amp;rsquo; (भा० शां० १३९।७३)। उपगृह्य अवसाय्य, अन्तं नीत्वा। &amp;lsquo;उपगृह्य शिरो राज्ञः कैकेयीं प्रत्यभाषत&amp;rsquo; (रा० २।६६।२)। उपगृह्य अङ्के कृत्वा। &amp;lsquo;मणिवरमुपगृह्य&amp;rsquo; (रा० ५।३६।७७)। उपगृह्य वशे कृत्वा, अधिकृत्य, स्वीकृत्य। &amp;lsquo;तेजो वा अद्भ्यो भूयस्तद्वा एतद् वायुमुपगृह्याकाशमभितपति&amp;rsquo; (छां० उ० ७।११।१)। उपगृह्य सहायमादाय। &amp;lsquo;अथ व्रजत्सु दिवसेष्वेकदा भैरवाचार्यो राजानमुपह्वरे सोपग्रहमवादीत्&amp;rsquo; (हर्ष० तृ० उ०)। सोपग्रहं साभ्यर्थनमिति शङ्करमिश्रकृतः सङ्केतः। &amp;lsquo;अमित्रोपग्रहं चास्य ते कुर्युः क्षिप्रमापदि&amp;rsquo; (भा० शां० ९६।१४)।** उपग्रह आनुकूल्यमुपकारः साहायकम्।** &amp;lsquo;वशंगतो रिपुर्यश्च विचलेद् दुरुपग्रहः&amp;rsquo; (का० नी० सा० ८।६८)। दुरुपग्रहः कथमप्यात्मसात्कर्तुं न शक्यः। वंशागत इति पाठान्तरम्। &amp;lsquo;क्रियते प्राणरक्षार्थं सर्वदानमुपग्रहः&amp;rsquo; (का० नी० सा० ९।१७) इति सन्धिविशेषस्योपग्रहाख्यस्य लक्षणोक्तिः। सर्वथा शत्रुपग्रहहेतुत्वादुपग्रह इति तदाख्योपपत्तिः। कौटल्यस्तु–योऽहं स भवान्, मम यद् द्रव्यं तद्भवत इत्युपग्रहः सान्त्वमितीत्थं तत्स्वरूपमाह&amp;rsquo; (कौ० अ० २।२८।१०)। &amp;lsquo;सुप्तिङुपग्रहलिङ्गनराणाम्&amp;rsquo; (पा० ३।१।८५ सू० भा०)। अत्र न्यासः-लादेशव्यङ्ग्यक्रियाविशेषो मुख्य उपग्रहः। इह तद् व्यक्तिनिमित्तत्वात्परस्मैपदात्मनेपदयोरुपग्रहशब्दो वर्तते। &amp;lsquo;चूर्णादीन्यप्राणिषष्ठ्याः&amp;rsquo; (पा० ६।२।१३४)। अत्र चूर्णादीन्यप्राण्युपग्रहादिति पाठान्तरम्। उभयथा ह्याचार्य्येण शिष्याः सूत्रं प्रतिपादिताः। उपग्रह इति षष्ठ्यन्तमेव पूर्वाचार्य्योपचारेण गृह्यत इति काशिका। पूर्वाचार्य्या हि षष्ठ्यन्तमुपग्रह इत्येवमुपचरन्ति स्मेति न्यासः। प्रग्रहोपग्रहौ वन्द्याम् इत्यमरः। &amp;lsquo;उच्चावचान् उपग्राहान् राजभिः प्रापितान् बहून्&amp;rsquo; (भा० सभा० ५२।४०)। उपग्राह उपहारः। &amp;lsquo;उपग्राह्यमुपदा भवति। तदत्र वस्तुनि नोपालम्भनीयो राक्षसः। आ नन्दराज्यलाभादुपग्राह्यश्च&amp;rsquo; (मुद्रा० ५)। उपग्राह्यः सङ्ग्राह्य आत्मीयः करणीयः। &amp;lsquo;एकद्रव्ये साज्ये वेदेनोपग्रहणम्&amp;rsquo; (का० श्रौ० १।१०।६)। उपग्रहणं ग्रहणम्। वेदो दर्भमुष्टिः। &amp;lsquo;वेदोपग्रहणार्थाय तावग्राहयत् प्रभुः। काव्यं रामायणम्…&amp;rsquo; (रा० १।४।४)॥ वेदोपग्रहणं वेदार्थावबोधनम्। वेदोपबृंहणार्थायेति पाठान्तरम्। &amp;lsquo;स राजा जनप्रकाशेनाडम्बरेण प्रत्ययितानमात्यान् पापजनोपग्रहणार्थं जनपदं नगराणि च प्रेषयामास&amp;rsquo; (अवदा० जा० १०)। उपग्रहणम् बन्धनम्। &amp;lsquo;प्रियोपग्रहैश्च तामुपगृह्णीयात्&amp;rsquo; (का० सू० ५।२।२६)। उपगृह्णीयाद्वशे कुर्यात्।  घ्रा  घ्रा (घ्रा गन्धोपादने)। &amp;lsquo;ययातिरुपजिघ्रन् (धूम) वै निपपात महीं प्रति&amp;rsquo; (भा० उ० १२१।१२)। &amp;lsquo;आमोदमुपजिघ्रन्तौ&amp;rsquo; (रघु० १।४३)। उपेत्य घ्राणमुपघ्राणम्।  चर्  चर् (चर गतिभक्षणयोः)। &amp;lsquo;उपाचरद् घोरतपो जितात्मा&amp;rsquo; (भा० आश्रम० १९।१८)। उपाचरद् आचरत्। अचरत्। उपेन नार्थः। &amp;lsquo;सर्वोपि महार्हैस्तमुपचारैरुपाचरत्&amp;rsquo; (कथा० ६१।२२५)। उपाचरत् असेवत। &amp;lsquo;सममुपचर भद्रे सुप्रियं चाप्रियं च&amp;rsquo; (मृच्छ० १।१३१)। उपचर भजस्व सेवस्व। &amp;lsquo;गिरिशमुपचचार प्रत्यहं सा सुकेशी&amp;rsquo; (कु० १।६०)। उपचचार सिषेवे, वरिवसामास। &amp;lsquo;अभ्युत्थानादिभिरुपचारैरुपाचरन्&amp;rsquo; (शि० पु० ६।१।२९)। उपाचरन् सदकुर्वन्, समभावयन्। &amp;lsquo;स्थान इयमपि देवीशब्देनोपचर्यते&amp;rsquo; (विक्रम० ३)। उपचर्यते सत्क्रियते भूष्यते। &amp;lsquo;गात्राणि कुङ्कुमालेपैरुपाचर्यन्त च स्वयम्&amp;rsquo; (राज० ८।१८९७)। स्वादु सुगन्धि सलिलममृतमुपचरन्ति लोकाः। अमृतशब्देन व्यपदिशन्ति, अमृतशब्दं तत्रार्थे व्यवहरन्ति भाक्तम्। &amp;lsquo;ईदृशे हि लौकिकास्तोभशब्दमुपचरन्ति&amp;rsquo; (मी० ९।२।३९ सूत्रे शा० भा०)। उपचरन्ति व्यवहरन्ति, प्रयुञ्जते। उदाहरति च शबरः&amp;ndash;देवदत्तेन सभायां परं प्रलपता बहुस्तोभं कथितम् इति। &amp;lsquo;क्रियां हि लोके कर्मेत्युपचरन्ति&amp;rsquo; (पा० १।३।१४ सूत्रे भाष्ये)। उपचरन्ति व्यपदिशन्ति। &amp;lsquo;सूपचरणाह तेऽसावस्तु यामधस्तादुपचरसि&amp;rsquo; (श० ब्रा० १।९।१।८)। अधस्तादुपचरसि नीचैः स्पृशसि। &amp;lsquo;निकृत्योपचरन्वध्य एष धर्मः सनातनः&amp;rsquo; (भा० वन० ११।७)। निकृत्योपचरन् छलेन वर्तमानः, छद्मनाऽऽचरन्। &amp;lsquo;नूनं मित्राणि ते रक्षः साधूपचरितान्यपि&amp;rsquo; (भा० अनु० १२४।१०)। साधूपचरितानि सम्यक् सेवितानि। &amp;lsquo;यस्मान्मिथ्योपचरितं ह्यस्त्रलोभादिह त्वया&amp;rsquo; (भा० शां० ३।३०)। मयि मिथ्या व्यवहृतं त्वयेत्याह। &amp;lsquo;मिथ्योपचरितास्तात जन्मप्रभृति बान्धवाः&amp;rsquo; (भा० उ० १२४।३२)। मिथ्योपचरिताः प्रतारिताः। &amp;lsquo;मिथ्योपचर्य ते तं तु&amp;rsquo; (हरि० १।२१।१५)। वञ्चयित्वेत्यर्थः। अनृजु व्यवहृत्येति त्वक्षरार्थः। &amp;lsquo;विविक्तशिशिरोपचारान्नान्यच्छरणम् अस्ति&amp;rsquo; (विक्रम०)। उपचारः प्रयोगः। &amp;lsquo;तेन वाक्योपचारेण विस्मिता राजसत्तमाः&amp;rsquo; (भा० उ० १६२।४५)। वाक्योपचारो वाक्यप्रयोगः। &amp;lsquo;एष उ तत्र दीक्षितस्योपचारः&amp;rsquo; (श० ब्रा० ३।१।१।१०)। उपचार आचार आचरणं वृत्तं वृत्तिः, व्यवहारः। &amp;lsquo;नानृतं वदेत्तावत्सत्यमेवोपचारः&amp;rsquo; (श० ब्रा० २।२।२।२०)। उक्तोऽर्थः। &amp;lsquo;हृदयविहित वैरा गूढमन्त्रोपचाराः&amp;rsquo; (पञ्चत० )। &amp;lsquo;हितोपचारमूलं जीवितमतो विपर्यासान्मृत्युः&amp;rsquo; (चरक० विमान० ३।३८)। हितोपचारः पथ्यसेवनम्। &amp;lsquo;अधः शयीताधस्तादिव हि श्रेयस उपचारः&amp;rsquo; (श० ब्रा० १०।१।१।११)। उपचारः सेवाऽऽदरो वा। &amp;lsquo;उपचाराभिचाराभ्यां धर्ममावाहयस्व वै&amp;rsquo; (भा० आदि० १२२।४३)। उपचारः समादरः। &amp;lsquo;मिथ्योपचारैश्च वशीकृतानाम्&amp;rsquo; (हितोप० १।७५)। उपचारो दाक्षिण्यमभ्युत्थानादिः सत्कारश्च। &amp;lsquo;व्रतचर्योपचारं च&amp;rsquo; (मनु० १।१११)। उपचारो गुर्वादीनामभिवादनोपासनादि। &amp;lsquo;अवैरकृत्सूपचारः समो निन्दाप्रशंसयोः&amp;rsquo; (भा० शां० २२०।१२)। सूपचारः शाठ्यवर्जितादरः। &amp;lsquo;अलमुपचारयन्त्रणया&amp;rsquo; (माल० ४। )। उपचारोऽभ्युत्थानादिलक्षणः समुदाचारः। &amp;lsquo;न ते गात्राण्युपचारमर्हन्ति&amp;rsquo; (शा० ३।१७)। उक्तोऽर्थः। &amp;lsquo;पुरस्तादुपचारस्तस्य यत्प्रतिषेधति&amp;rsquo; (नि० १।४।९)। &amp;lsquo;उपरिष्टादुपचारस्तस्य येनोपमिमीते&amp;rsquo; (नि० १।४।९)। उपचारः प्रयोग इति स्कन्दस्वामी। प्रयोग उच्चारणं वा विन्यासो वा। &amp;lsquo;उपचारपदं न चेदिदं त्वमनङ्गः कथमक्षता रतिः&amp;rsquo; (कु० ४।९)। परस्य रञ्जनार्थं यदसत्यभाषणं स उपचार इति मल्लिः। प्रसादनाराधनोपचाराश्चेति हलायुधः। &amp;lsquo;रामभद्र इत्येव मां प्रत्युपचारः शोभते तातपरिजनस्य&amp;rsquo; (उत्तर० १)। उपचार आलाप आभाषणं सम्बोधनम्। &amp;lsquo;अचेतनेष्वपि चेतनवदुपचारा दृश्यन्ते&amp;rsquo; (पा० ४।३।८६ सूत्रे भाष्ये)। उपचारो गुणक्रियादिकथनम्। &amp;lsquo;भारतप्रसिद्धे ऽनन्तरापत्येऽश्वत्थाम्नि द्रौणायन इति प्रयोगस्तूपचारात्&amp;rsquo; (पा० ४।१।१०३ सूत्रे वृत्तिः)। उपचारो लक्षणा, गौणी वृत्तिः। &amp;lsquo;इत्थं विधिज्ञेन पुरोहितेन प्रयुक्तपाणिग्रहणोपचारा&amp;rsquo; (कु० ७।८६)। उपचारो विधिः, संस्कारः। &amp;lsquo;एष इष्टेरुपचारः&amp;rsquo; (श० ब्रा० १।३।५।१०)। उपचारो विधिः, प्रचरणविधा। &amp;lsquo;यो वाव कर्म करोति स एव तस्योपचारं वेद&amp;rsquo; (श० ब्रा० ६।५।५।१७)। उक्तोऽर्थः। &amp;lsquo;प्रकीर्णाभिनवोपचारं&amp;rsquo; (राजमार्गम्) (रघु० ७।४)। उपचारः पुष्पप्रकरादिः। &amp;lsquo;स ददर्शाथ मञ्चेषु… उपचारवत्सु&amp;rsquo; (रघु० ६।१)। उपचारो राजोपकरणम् इति मल्लिः। &amp;lsquo;उत्तरतउपचारो वै यज्ञः&amp;rsquo; (श० ब्रा० ३।४।३।१९)। &amp;lsquo;उत्तरत उपचारो विहारः&amp;rsquo; (बौ० ध० १।७।१।१)। उपचारः संचारः। &amp;lsquo;समन्त्रं सोपचारं च समोक्षविनिवर्तनम्&amp;rsquo; (अस्त्रं प्रतिजग्राह) (भा० वन०)। सोपचारं सेतिकर्तव्यताकमिति नीलकण्ठः। एवं व्याख्यानेप्यर्थस्तु न स्फुटति। मोक्षविनिवर्तनयोः प्रयोगप्रतिसंहारयोरुक्तयोः सतोः किं स्विदन्यदवशिष्यते यदितिकर्तव्यतेत्युच्येत। &amp;lsquo;विसर्जनीयस्थानिकस्य सकारस्थोपचार इत्येषा संज्ञा पूर्वाचार्यकृता&amp;rsquo; (पा० १।४।६७ सूत्रे न्यासे)। &amp;lsquo;सहचरणादिनिमित्तेनातद्भावे तद्वदभिधानमुपचारः&amp;rsquo; (१।२।१४ सूत्रे न्यायभाष्ये)। &amp;lsquo;उपचारस्तत्त्वचिन्तायामनुपयोगीति प्रेक्षवतामनुपादेयः&amp;rsquo; (स्याद्वाद० १५ हेम०)। उपचार आरोपः। &amp;lsquo;अनन्तलोकाप्तिमथो प्रतिष्ठां विद्धि त्वमेतं निहितं गुहायाम्&amp;rsquo; (कठोप० १।१।१४)। अनन्तलोकाप्तिसाधनमिति यावत्। कारणे कार्योपचारः। आयुर्वे घृतमित्यत्र यथा। उपचार आरोपः। &amp;lsquo;अस्ति त्रयोदशो मास उपचारः&amp;rsquo; (शां० ब्रा० ७।१०)। उपचार आवापिकः। &amp;lsquo;उपचर्यः स्त्रिया साध्व्या सततं देववत् पतिः।&amp;rsquo; (मनु० ५।१५४)। उपचर्य उपचार्यः सेव्यः। &amp;lsquo;अग्निवच्चोपचर्या वै ब्राह्मणाः&amp;rsquo; (भा० अनु० ८।२३)। उपचर्याः पूज्याः। &amp;lsquo;त्वग्भेदी व्रणः सूपचरः&amp;rsquo; (सुश्रुत० १।८३।१२)। सूपचरः सुलभचिकित्सः। &amp;lsquo;पिता पुत्राय सूपचरः&amp;rsquo; (श० ब्रा० २।३।४।३०)। सूपायनशब्दव्याख्यायामिदमुक्तम्। सूपचरः सुखेन गम्यः। &amp;lsquo;उष्णोदकोपचारी स्यात्&amp;rsquo; (अष्टाङ्ग० सूत्र० १६।२६)। उष्णजलस्योपयोक्तेत्यर्थः। &amp;lsquo;अवन्नवन्तीरुप नो दुरश्चर&amp;rsquo; (ऋ० ७।४६।२)। उपचर अन्तिक एहि।  चाय्  चाय् (चायृ पूजानिशामनयोः)। &amp;lsquo;इष्टाँल्लोकानवाप्स्यामो गुरुवृद्धोपचायिनः&amp;rsquo; (भा० शां० १८।३९)। गुरुवृद्धोपसेविन इत्यर्थः।  चि  चि (चिञ् चयने)। &amp;lsquo;यानि धर्मे कपालान्युपचिन्वन्ति वेधसः&amp;rsquo; (तै० सं० १।५।१०।३)। उपचिन्वन्ति उपदधति, उपस्थापयन्ति। &amp;lsquo;तद्व्यसनसक्तस्य वैचित्यमुपचीयते&amp;rsquo; (शि० भा० १६।३४)। उपचीयते वर्धते प्रकृष्यते। निदिग्धोपचिते इति पर्यायौ पठत्यमरः। भवेदुपचितं दिग्धे समृद्धे वाच्यलिङ्गवदिति च मेदिनी। &amp;lsquo;स्थैर्यमाधुर्यधैर्याद्यैर्गुणैरुपचितो हितः&amp;rsquo; (स्कन्दपु० का० ४।१२।६३)। उपचितः समृद्धः, व्याप्त इत्यर्थः। &amp;lsquo;अगारादभिनिष्क्रान्तः पवित्रोपचितो मुनिः&amp;rsquo; (मनु० ६।४१)। उपचितो युक्तः। &amp;lsquo;नास्ति क्षितिर्नोपचितिः कदापि पयोदवृत्तेः खलु चातकस्य।&amp;rsquo; उपचितिर्वृद्धिः। &amp;lsquo;यच्च नः प्रेक्षमाणानां सर्वधर्मोपचायिनाम्&amp;rsquo; (भा० उ० १३७।१६)। धर्मोपचायिनां धर्मवर्धनशीलानाम्।  चिन्त्  चिन्त् (चिति स्मृत्याम्)। &amp;lsquo;तत्तथैवास्तु भद्रं ने स्वार्थमेवोपचिन्तय&amp;rsquo; (भा० उ० ९६।५२)। उपचिन्तय चिन्तय। उपेन नार्थः।  जन्  जन् (जनी प्रादुर्भावे )। &amp;lsquo;इहैव सा शुनी गृध्री सूकरी चोपजायते&amp;rsquo; (याज्ञ० ३।२५६)। उपजायते पुनर्जायते। &amp;lsquo;यः शब्द उपजायते तस्यासावर्थो योऽर्थ उपजायते&amp;rsquo; (पा० १।२।४५ सूत्रे भाष्ये)। उपजायतेऽधिको जायते। &amp;lsquo;यस्य चागमे यदुपजायते स तस्यार्थ इति गम्यते&amp;rsquo; (मी० ४।१।१५ शा० भा०)। उक्तोऽर्थः। &amp;lsquo;पञ्चमे पञ्चमे वर्षे द्वौ मासावुपजायतः&amp;rsquo; (भा० वि० ५२।३)। उपजायत उपजायेते। &amp;lsquo;वेद मासो धृतव्रतो द्वादश प्रजावतः। वेदा य उपजायते&amp;rsquo; (ऋ० १।२५।८)। उपजायतेऽधिको जायते। &amp;lsquo;नोपजनं स्मरन् इदं शरीरं स यथा प्रयोग्य आचरणे युक्त एवमेवायमस्मिञ्शरीरे प्राणो युक्तः&amp;rsquo; (छां० उ० ८।१२।३)। उपजनं सहजातमनुषक्तं स्वेन। स्मरन्नित्यस्य प्राणः कर्ता। &amp;lsquo;अथोपजनाश्रयं कर्मवैगुण्यं मिथ्यासम्प्रयोगः&amp;rsquo; (न्याय० २।१।५८)। उपजन उत्पत्तिः। &amp;lsquo;गुरुरेवैनमनुशास्ति आतदुच्चारणसामर्थ्योपजनम्&amp;rsquo; (न्यायमं०)। उक्तोऽर्थः। &amp;lsquo;कृत्वाय सा महीमुखां मृन्मयीं योनिमग्नये&amp;rsquo; (वा० सं० ११।५९)। कृत्वाय क्त्वो यक। छान्दस उपजनः (उवटः)। उपजन आगमः। यदर्थो निर्जयतिस्तदर्थ एव विनिर्जयतिः। शब्दोपजनो नार्थोपजनः। उपजन उपचयो वृद्धिः। आधिक्यम्। &amp;lsquo;पितामहाः पितरः प्रजोपजा&amp;rsquo; (अथर्व० ११।१।९)। प्रजा पुत्रदुहित्रादिरूपा, उपजा तत्पुत्रादिरूपा (सायणः)। &amp;lsquo;विक्रये पण्यानामर्घवृद्धिरुपजा&amp;rsquo; (कौ० अ० २।२४।६)। &amp;lsquo;व्रीहियवयोर्वा एतदुपजं यच्छमी धान्यम्&amp;rsquo; (श० ब्रा० १।१।१।१०)।  जप्  जप् (जप जल्प व्यक्तायां वाचि जप मानसे च)। &amp;lsquo;क्षेत्रस्थेषु च सस्येषु शत्रोरुपजपेन्नरान्&amp;rsquo; (भा० शां० ६९।३८)। उपजपेद् भेदयेत्। &amp;lsquo;उपजप्यानुपजपेत्&amp;rsquo; (मनु० ७।१९७ )। उक्तोऽर्थः। &amp;lsquo;तेषु तेषु चाकृत्येषु प्रासरन् परोपजापाः&amp;rsquo; (दशकु०)। उपजापः स्वपक्षं प्रति प्रच्छन्नं प्रेरणम्।  जल्प्  जल्प् (जल्प व्यक्तायां वाचि)। &amp;lsquo;अन्योन्यमुपजल्पन्तः शनैश्चुर्मिथः कथाः&amp;rsquo; (रा० २।११६।३)। उपजल्पन्त उपेत्य जल्पन्तः। &amp;lsquo;अनाहूतोपसृष्टानामनाहूतोपजल्पिनाम्। ये लोकास्तान्हतः कर्ण मया त्वं प्रतिपत्स्यसे&amp;rsquo; (भा० आदि० १३६।१८)।  जीव्  जीव् (जीव प्राणधारणे)। &amp;lsquo;इतः प्रदानमुत देवा उपजीवन्ति, अमुतः प्रदानं मनुष्या उपजीवन्ति&amp;rsquo; (तै० सं० ३।२।९।७)। उपजीवन्ति आश्रित्य जीवन्ति, संश्रयन्ते। &amp;lsquo;एतस्यैवानन्दस्यान्यानि भूतानि मात्रामुपजीवन्ति&amp;rsquo; (बृह० उ० ४।३।३२)। उक्तोऽर्थः। &amp;lsquo;सुजीवं नित्यशस्तस्य यः परैरुपजीव्यते। राम तेन तु दुर्जीवं यः परानुपजीवति&amp;rsquo; (रा० २।१०५।७)॥ उपजीवति उपाश्रित्य जीवति। &amp;lsquo;इदं कविवरैः सर्वैराख्यानमुपजीव्यते&amp;rsquo; (भा० आदि० २।८९)। उपजीव्यते आश्रीयते। &amp;lsquo;मनुष्याश्चोपजीवन्ति यस्य शिल्पं महात्मनः&amp;rsquo; (हरि० १।३।४८)। उक्तोऽर्थः। &amp;lsquo;उपजीवा स्थोपजीव्यासं सर्वमायुर्जीव्यासम्&amp;rsquo; (अथर्व० १९।६९।२)। उपशब्दोऽधिकवचनः। उपजीवा अधिकजीवनवन्तः। &amp;lsquo;स निर्भाज्यः स्वकादंशात् किंञ्चिद् दत्त्वोपजीवनम्।&amp;rsquo; (मनु० ९।२०७)। उपजीवनं लोकयात्रार्थं धनम्।  जुष्  जुष् (जुषी प्रीतिसेवनयोः)। &amp;lsquo;उपेमं यज्ञं पितरो मे जुषन्ताम्&amp;rsquo; (अथर्व० १८।४।४०)। उपजुषन्तामुपेत्य सेवन्ताम्। &amp;lsquo;इत्याचारादसि यदि मया प्रश्रयेणोपजुष्टः&amp;rsquo; (महावीर० ३।२६)। उपजुष्टः सेवितः।  ज्ञा  ज्ञा (ज्ञा अवबोधने)। &amp;lsquo;पिशाचास्तस्मान्नश्यन्ति न पापमुपजानते&amp;rsquo; (अथर्व० ४।३६।८)। उपजानते जानते। शब्दोपजनो नार्थोपजनः। &amp;lsquo;किम्वेतावन्मात्रमुपजानीत यथेदमितो ऽन्यथा ऽसत्&amp;rsquo; (श० ब्रा० १।६।१।४)। उपजानीत उपायं चिन्तयेत्। &amp;lsquo;ताः प्रजाः प्रजापतिं पितरमेत्योपाधावन्नुप तं यज्ञक्रतुं जानीहि येनेष्ट्वा… वरुणपाशेभ्यः… सम्प्रमुच्येमहि&amp;rsquo; (शां० ब्रा० ५।३)। उपजानीहि नूतनमुपायमुपलभस्व। &amp;lsquo;ते ह्यादित्या ऊचुः। उपजानीत यथाऽस्मानेवाङ्गिरसो यजान्&amp;rsquo; (श० ब्रा० ३।५।१।१४)। &amp;lsquo;उपतज्जानीत यथेयमस्मास्वेव राद्धिरसदिति&amp;rsquo; (श० ब्रा० ८।६।३।२)। उदितचर एवार्थः। &amp;lsquo;उपज्ञाते&amp;rsquo; (पा० ४।३।११५)। विनोपदेशेन ज्ञातमुपज्ञातमिति वृत्तिः। उपज्ञा ज्ञानमाद्यं स्यात् (अमरः)। &amp;lsquo;अथास्य सांवत्सरिकस्य चौलं कुर्वन्ति यथर्षि यथोपज्ञं वा&amp;rsquo; (भा० गृ० १।२८)। यथोपज्ञम्&amp;ndash;यथा स्वकुले पितृपितामहप्रपितामहानामाचार इति भाष्यम्। &amp;lsquo;यज्ञ इति किमुपज्ञः। यज्ञः श्रद्धोपज्ञः&amp;rsquo; (बौधायनीये कर्मान्तसूत्रे १।२)। श्रद्धोपज्ञः श्रद्धोपक्रम इति तत्रस्थं भाष्यम्। &amp;lsquo;तां बुद्धिमुपजिज्ञासुस्तम्&amp;rsquo; (भा० शां० १०४।३७)। उपजिज्ञासुरुपलिप्सुः। &amp;lsquo;तेऽसुरा आत्तवचसः… तत्रैतामपि बाचमूदुरुपजिज्ञास्याम्। स म्लेच्छः&amp;rsquo; (श० ब्रा० ३।२।१।२३-२४)। उपजिज्ञास्यां दुरवगमाम् अर्थहीनाम्।  तप्  तप् (तप सन्तापे)। &amp;lsquo;आहिताग्निश्चेदुपतपेत्&amp;rsquo; (आश्व० गृ० ४।१।१)। उपतपेत्=उपतप्येत, उपतप्तो रुग्णः स्यात्, आमयश्चेत्तं विन्देत्। &amp;lsquo;स किं मामेतदुपतपसि योऽहमनेन न प्रेष्यामि&amp;rsquo; (छां० उ० ३।१६।७)। उपतपसि रुजसि सामयं करोषि, अकुशलिनं सम्पादयसि मान्द्यं मे जनयसि। &amp;lsquo;तं चेदस्मिन्वयसि किं चिदुपतपेत्&amp;rsquo; (छां० उ० ३।१६।२)। &amp;lsquo;यदि दीक्षितस्योपतपेत्&amp;rsquo; (श० ब्रा० १२।३।५।२)। यदि दीक्षितस्य सतो यजमानस्य शरीरावयवे रुजा स्यादित्याह। &amp;lsquo;मानसेन हि दुःखेन शरीरमुपतप्यते। अयःपिण्डेन तप्तेन कुम्भसंस्थमिवोदकम्&amp;rsquo; (भा० वन० २।२५)॥ उपतप्यते रुज्यते, उष्णी भवति। &amp;lsquo;उपतप्यामहे तपः&amp;rsquo; (अथर्व० ७।६१।२)। उपतप्यामहे=तप्यामहे=अर्जयामः। &amp;lsquo;उपतप्तोदका नद्यः पल्वलानि सरांसि च&amp;rsquo; (रा० २।५९।५)। उपतप्तोदकाः शुष्कोदकाः। &amp;lsquo;तानीषद् इवोपतप्य&amp;rsquo; (श० ब्रा० २।५।२।१४)। तानतुषान् यवान् किंचित्सोष्मणः सम्पाद्य। &amp;lsquo;बन्धोपतापैश्च भवेद् विशेषः&amp;rsquo; (सुश्रुत० २।३७६।८)। उपतापस्तापनम्। &amp;lsquo;विवक्षितं ह्यनुक्तमुपतापं जनयति&amp;rsquo; (शा० ३)। उपताप आधिः, मानसी व्यथा। &amp;lsquo;आप्ता ह्यवितर्कस्मृतिविभागविदो निष्प्रीत्युपतापदर्शिनश्च&amp;rsquo; (चरक० विमान० ४।४)। उपतापो द्वेषः। &amp;lsquo;उपतापी वसीयान्भूत्वा ऽन्नमिच्छति&amp;rsquo; (श० ब्रा० ८।५।२।१)। उपतापी उपतापवान्, रुग्णः, आतुरः। &amp;lsquo;गा लवणं पाययत्युपतापिनीः&amp;rsquo; (कौ० सू० १९)। उक्तोऽर्थः।  तृद्  तृद् (उतृदिर् हिंसानादरयोः)। &amp;lsquo;ऊर्जे त्वेति तनिष्ठेऽन्तत एकशूलयोपतृणत्ति&amp;rsquo; (आप० श्रौ० ७।६।१९।१) उपतृणत्ति भिनत्ति।  त्सर्  त्सर् (त्सर छद्मना गतौ)। &amp;lsquo;एतेनोपांशुयाजेन पाप्मानं द्विषन्तं भ्रातृव्यमुपत्सर्य वज्रेण वषट्कारेण हन्ति&amp;rsquo; (श० ब्रा० १।६।३।२८)। उपत्सर्य चौरवदुपेत्य।  दंश्  दंश् (दंश दशने)। &amp;lsquo;मूलकेनोपदंशं भुङ्क्ते&amp;rsquo; (पा० उपदंशस्तृतीयायाम् ३।४।४७ सूत्रे वृत्तौ)। (मूलकेन) उपदश्य दशनैः खण्डयित्वा व्यञ्जनमिति कृत्वा। दश्यमानस्य मूलकस्य भुजिं प्रति करणत्वात् तृतीया। &amp;lsquo;भुक्त्वाऽशनं विशालाक्षी सूपदंशान्वितं शुभम्&amp;rsquo; (रा० २।६१।५)। उपदंशो व्यञ्जनम्। &amp;lsquo;उपदंशार्थं मृगया&amp;rsquo; (का० नी० सा० १५।५८ इत्यत्रोपाध्यायनिरपेक्षायाम्)। उपदंशार्थं दीपनार्थं जाठराग्नेः। &amp;lsquo;ग्रन्थिवृद्ध्युपदंशानाम्&amp;rsquo; (सुश्रुत० १।३।५)। उपदंशः शिश्नरोगविशेषः। &amp;lsquo;हस्ताभिघातान्नखदन्तपातात्प्रधावनाद्रत्यतिसेवनाद्वा। योनिप्रदोषाच्च भवन्ति शिश्ने पञ्चोपदंशा विविधापचारैः&amp;rsquo; (माधव० ४७।१)॥  दय्  दय् (दय दानगतिरक्षहिंसादानेषु)। &amp;lsquo;नवेन पूर्वं दयमानाः स्याम&amp;rsquo; (नि० ४।१७।२)। इत्युपदयाकर्मा। उपदया रक्षेति दुर्गः।  दस्  दस् (दसु उपक्षये)। &amp;lsquo;तत्ते सहस्व ईमहे दात्रं यन्नोपदस्यति&amp;rsquo; (ऋ० ८।४३।३३)। नोपदस्यति न क्षीयते। सहस्वः=बलवन् (सम्बुद्धौ)। दात्रं दानं रातिः। &amp;lsquo;न ते वाय उप दस्यन्ति धेनवो नाप दस्यन्ति धेनवः&amp;rsquo; (ऋ० १।१३५।८)। नोपदस्यन्ति रोगादिना क्षीणा न भवन्ति। नापदस्यन्ति चौराद्यपहारेण नृष्टा न भवन्ति। &amp;lsquo;मा ते प्राण उपदसन्मो अपानोऽपि धायि ते&amp;rsquo; (अथर्व० ५।३०।१४)। मोपदसत् क्षयं मा गमत्। &amp;lsquo;कुर्वतो मे मोपदसत्&amp;rsquo; (तै० सं० १।६।३।२)। उक्तोऽर्थः। सामर्थ्यं कर्तृ, श्रद्धा वा कर्त्री। &amp;lsquo;स यदि राजोपदस्येत्&amp;rsquo; (श० ब्रा० ४।२।२।५)। उपदस्येत् निःशेषमुपयुक्तः स्यात्। राजा सोमः। &amp;lsquo;अनुपदासुकाऽस्य वाग्भवति&amp;rsquo; (तै० सं० ६।१।८।५३)। अनुपदासुका ऽनुपक्षयशीला।  दह्  दह् (दह भस्मीकरणे)। &amp;lsquo;स य उपदग्धेन हविषा यजते&amp;rsquo; (श० ब्रा० ११।४।४।२)। उपदग्धेन ईषद् दग्धेन अवदग्धेन। &amp;lsquo;अशान्तमुपदग्धं च यथा स्वादु न लक्ष्यते&amp;rsquo; (सुश्रुत० सूत्र० ४६।४७८)।  दा  दा (डुदाञ् दाने)। &amp;lsquo;इन्द्रो यज्वने पृणते च शिक्षत्युपेद् ददाति न स्वं मुषायति&amp;rsquo; (ऋ० ६।२८।२)। उपददाति दाशते प्रदिशति राति। &amp;lsquo;पुरा त उपेन्द्रो वीर्यं ददौ&amp;rsquo; (अथर्व० १९।३४।८)। &amp;lsquo;उत्कृत्य मेषवृषणाविन्द्रायोपददुः&amp;rsquo; (रा० गोरे० १।५०।९)। &amp;lsquo;तस्य चोपददौ पुत्रान् सहस्रं क्रतुसंमितान्&amp;rsquo; (भा० अनु० १४।८८)। &amp;lsquo;तस्य ते शर्मन्नुपदद्यमाने राया मदेन तन्वा तना च&amp;rsquo; (ऋ० ६।४९।१३)। उपदद्यमाने उपदीयमाने। दीयमाने। ते=तवेति तृतीयार्थे षष्ठी। तव=त्वया। उपायनमुपग्राह्यमुपहारस्तथोपदेत्यमरः। &amp;lsquo;बलायोपदाम्&amp;rsquo; (वा० सं० ३०।९)। उपदामुपदाया दातारम्। &amp;lsquo;दुर्वासाः सुरवनिताप्तदिव्यमाल्यं शक्राय स्वयमुपदाय&amp;rsquo; (नारा० २७।१)। उपदाय उपदामुपहारं कृत्वा। &amp;lsquo;तस्यैवं वितथे वंशे तदर्थं यजतः सुतम्। …भारद्वाजमुपाददुः&amp;rsquo; (भा० पु० ९।२०।३५)॥ भारद्वाजनामानं सुतमुपदामकुर्वन्नित्यर्थः।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;अभिधानस्य चोदकेष्वेवञ्जातीयकेष्वभियुक्ता उपदिशन्ति मन्त्रानधीमहे मन्त्रानध्यापयामः मन्त्रा वर्तन्त इति&amp;rsquo; ( मी० २।१।३२ शा० भा०)। उपदिशन्ति कथयन्ति। &amp;lsquo;उपदेशं महाप्राज्ञ शमस्योपदिशस्व माम्&amp;rsquo; (भा० शां० १७८।५)। उपदिशस्व=कथय ब्रूहि। &amp;lsquo;पुरुषाणां तु पाण्डित्यं शास्त्रेणैवोपदिश्यते&amp;rsquo; (मृच्छ०)। उपदिश्यते शिक्ष्यते शिष्यते। &amp;lsquo;नाशिष्यायोपदिश्यते&amp;rsquo; (पञ्चत० १।४३० )। उपदिश्यते शिक्षा ऽनुशासनं क्रियते। &amp;lsquo;निष्कामं ज्ञानपूर्वं तु निवृत्तमुपदिश्यते&amp;rsquo; (मनु० १२।८९)। उपदिश्यते व्यपदिश्यते कीर्त्यते संज्ञायते समाख्यायते। &amp;lsquo;न द्वितीयश्च साध्वीनां कचिद्भर्तोपदिश्यते&amp;rsquo; (मनु० ५।१६२)। उपदिश्यते विधीयते शास्त्रेण। &amp;lsquo;उपदिशति कामिनीनां यौवनमद एव ललितानि&amp;rsquo; (सा० द० ) उपदिशति शिक्षयति। &amp;lsquo;स किंमन्त्री यः प्रथमं भूमित्यागं युद्धोद्योगं वोपदिशति&amp;rsquo; (हितोप० )। &amp;lsquo;मूर्धानमुपदिशन्&amp;rsquo; (श० ब्रा० १०।६।१।११)। उपदिशन् निर्दिशन् &amp;lsquo;ब्राह्मणस्यैव कर्मैतद् उपदिष्टं मनीषिभिः&amp;rsquo; (मनु० २।१९०)। उपदिष्टं विहितम्। &amp;lsquo;व्रतं यथोपदिष्टं वै यथावत् पारितं त्वया&amp;rsquo; (सावित्र्युप० ४।१६)। उक्तोऽर्थः। &amp;lsquo;पृथूपदिष्टां दुदुहुर्धरित्रीम्&amp;rsquo; (कु० १।२)। इयं सा गोरूपधरा पृथिवीत्येवं निर्दिष्टाम् इत्यर्थः। उपदिष्टामादिष्टामिति तात्पर्यमिति तु संस्कृतशार्मण्यकोषः। &amp;lsquo;केनेदमुपदिष्टं ते मृत्युद्वारमपावृतम्&amp;rsquo; (रा० ३।४३।४०)। उपदिष्टं वेदितं बोधितम्। &amp;lsquo;उपदिष्टमिहेच्छामि तापस्यम्&amp;rsquo; (भा० उ० १७५।४४)। उपदिष्टमनुशिष्टम्। &amp;lsquo;पृषोदरादीनि यथोपदिष्टम्&amp;rsquo; (पा० ६।३।१०९)। यथोपदिष्टं यथोच्चारितानि। &amp;lsquo;अनर्थमिममर्थाभं केन त्वमुपदेशिता&amp;rsquo; (रा० २।१२।५७)। उपदेशिता उपदिष्टा बोधिता। स्वार्थे णिच्। &amp;lsquo;किं कुलेनोपदिष्टेन शीलमेवात्र कारणम्&amp;rsquo; (मृच्छ० ८।२९)। उपदिष्टेन कीर्तितेन। &amp;lsquo;विद्वानेवोपदेष्टव्यो नाविद्वांस्तु कदाचन। नरानुपदिश्याज्ञान् स्थानभ्रष्टाः खगा ययुः&amp;rsquo; (हितोप० ३।५)। उपदेष्टव्यः शासितव्यः। &amp;lsquo;अपरिनिष्ठितस्योपदेशस्यान्याय्यं प्रदर्शनम्&amp;rsquo; (माल० १)। उपदेशः शिक्षा। &amp;lsquo;उपदेशे ऽजनुनासिक इत्&amp;rsquo; (पा० १।३।२)। उपदेश आद्यमुच्चारणम् (आचार्यस्य)। धातुसूत्रगणोणादिनामलिङ्गानुशासनम्। आगमाः प्रत्ययादेशा उपदेशाः प्रकीर्तिताः॥ &amp;lsquo;शब्दानामितरेतरोपदेशः&amp;rsquo; (नि० १।२ )। &amp;lsquo;एष आदेशः। एष उपदेशः&amp;rsquo; (तै० उ० १।११।४)। &amp;lsquo;न स्थास्यन्त्युपदेशे च शिष्याः&amp;rsquo; (भा० वन० १९०।७४)। शिष्याः शास्त्रविधिषु नास्थावन्तो भविष्यन्ति, तान् नानुविधास्यन्ति, नानुवर्त्स्यन्ति। &amp;lsquo;उपदेशं महाप्राज्ञ शमस्योपदिशस्व माम्&amp;rsquo; (भा० शा० १७८।५)। उपदेशं लक्षणम्। &amp;lsquo;उपदेश इति विशिष्टस्य शब्दस्योच्चारणम्&amp;rsquo; (मी० शा० भा० १।१।५)।  दिह्  दिह् (दिह उपचये)। &amp;lsquo;शिरोगलं कफोपदिग्धम्&amp;rsquo; (सुश्रुत० २।३७६।११)। उपदिग्धं विलिप्तम्। &amp;lsquo;लोहानां च मणीनां च मलपङ्कोपदिग्धता&amp;rsquo; (का० नी० सा० ७।२४)। &amp;lsquo;मध्वाभदन्ताः सुविभक्तदेहा न चोपदिग्धा न कृशाः क्षमाश्च&amp;rsquo; (गजाः) (व० बृ० सं० ६७।१) उपदिग्धा मेदउपचयवन्त उपचिता मेदस्विनः, मेदुराः। &amp;lsquo;पिल्लिकामुपदेहं च नचिरादेव नाशयेत्&amp;rsquo; (का० सं० खिल० कुक्कुणचि० श्लो० ४०)।  दी  दी (दीङ् क्षये)। &amp;lsquo;उपदायो वर्तते&amp;rsquo; (पा० ६।१।५० सूत्रे वृत्तिः)। उपदाय ईषत्क्षयः।  दीक्ष्  दीक्ष् (दीक्ष मौण्ड्येज्योपनयननियमव्रतादेशेषु)। &amp;lsquo;नेदिष्ठमुपदीक्ष्य तेन सह यजेरन्&amp;rsquo; (का० श्रौ० २५।१३।२७)। उपदीक्ष्य दीक्षयित्वा व्रतमादिश्य।  दुष्  दुष् (दुष वैकृत्ये)। &amp;lsquo;परामृष्टा अप्यसंरक्ता नोपदुष्यन्ति योषितः&amp;rsquo; (हरि० ३।५।३९)। नोपदुष्यन्ति न पतन्ति न पतिता भवन्ति।  दुह्  दुह् (दुह प्रपूरणे)। &amp;lsquo;गावः कांस्योपदोहाश्च&amp;rsquo; (हरि० ३।१३२।१३)।  दृश्  दृश् (दृशिर् प्रेक्षणे)। &amp;lsquo;उपोदर्शि शुन्ध्युवो न वक्षः&amp;rsquo; (ऋ० १।१२४।४)। उपोदर्शि उप समीपे दृश्यते, व्यक्तं दृश्यत इत्यर्थः। &amp;lsquo;न उपादृश्यत च्छन्न आसारेण यथा गिरिः&amp;rsquo; (भा० पु० ४।१०।१३)। नोपादृश्यत दृष्टेर्विषयो नाभूत्, न प्राज्ञायत। &amp;lsquo;उप स्तोमान्तुरस्य दर्शथः श्रिये&amp;rsquo; (ऋ० ८।२६।४)। पश्यतिर्ज्ञानकर्मा। जानीतमित्यर्थः। &amp;lsquo;अथ बाल्याद् वैष्णवोप्यासीच्छैवतामुपपदर्शयन्&amp;rsquo; (राज० ५।४३)। उपदर्शयन् मिथ्या दर्शयन् आभासयन् अपदिशन्। &amp;lsquo;तेषां च कुहकाभिज्ञो ज्ञानित्वमुपदर्शयन्&amp;rsquo; (कथा० १९।७५)। उक्तोऽर्थः। &amp;lsquo;चतुष्पाद् व्यवहारोऽयं विवादेषूपदर्शितः&amp;rsquo; (याज्ञ० २।८)। उपदर्शितो वर्णितः। &amp;lsquo;निरन्तरशरनिकरधारासम्पातोपदर्शितदुर्दिन&amp;ndash;&amp;rsquo; (प्र० च० )। उपदर्शितमाविर्भावितमाभासितम्। &amp;lsquo;ततो राज्ञः पुरो मामुपदर्श्य&amp;rsquo; (हितोप० )। उपदर्श्य निवेद्य। &amp;lsquo;स य एवं विदुष उपद्रष्टा भवति&amp;rsquo; (अथर्व० ११।३।५४)। उपद्रष्टा उप समीपे साक्षात्कर्ता। त्रिभिः साक्षाद् दृष्टं भवति। &amp;lsquo;यश्च ददाति, यस्मै च दीयते यच्चोपद्रष्टा&amp;rsquo; (साक्षाद् द्रष्टरि संज्ञायाम् इति सूत्रे भाष्ये)। उपद्रष्टा साक्षी। &amp;lsquo;तस्य मेऽयमग्निरुपद्रष्टा&amp;rsquo; (ऐ० ब्रा० ७।२४)। समीपे स्थित्वा साक्षित्वेनावलोकयितेत्यर्थः। &amp;lsquo;उपद्रष्टाऽनुमन्ता च भर्ता भोक्ता महेश्वर&amp;rsquo; (गीता० १३।२२)। उक्तोऽर्थः। &amp;lsquo;स कर्मणामुपद्रष्टा भवति&amp;rsquo; (आप० श्रौ० १०।१।१।१०)। साध्वसाधुनोः कर्मणोरनुसन्धातेत्यर्थः। &amp;lsquo;न हि पक्षवता न्याय्यं निःस्नेहेन सुहृज्जने। पीड्यमान उपद्रष्टुं शक्तेनात्मा कथं चन&amp;rsquo; (भा० आदि० २३३।१२)॥ उपद्रष्टुमुपेक्षितुम्। निःस्नेहेन नितरां स्नेहवता।  द्रु  द्रु (द्रु गतौ)। &amp;lsquo;द्रवन्त्वस्य हरय उप नः&amp;rsquo; (ऋ० ४।१६।१)। उपद्रवन्तु उपयन्तु। &amp;lsquo;स्वान्गच्छतु ते मनो अधा पितृँ रुप द्रव&amp;rsquo; (अथर्व १८।२।२३)। उपद्रव=उपेहि। &amp;lsquo;उपद्रव पयसा गोधुगोषम्&amp;rsquo; (अथर्व० ७।७३।६)। उक्तोऽर्थः। &amp;lsquo;पशून् यजमानस्योप दोद्राव&amp;rsquo; (तै० सं० १।५१)। उपदोद्राव उपाद्रवत्, उपाप्लवत, आक्रामत्, जिघांसयाऽभ्यत्वरत। &amp;lsquo;ततो वेगेन महता दानवा मामुपाद्रवन्&amp;rsquo; (भा० वन० १६९।२१)। उपाद्रवन् अभ्ययुः। &amp;lsquo;तमुपाद्रवद् उद्यम्य दक्षिणं दोर्निशाचरः&amp;rsquo; (रघु० १५।२३)। &amp;lsquo;मिहं बसान उप हीमदुद्रोत्&amp;rsquo; (इन्द्रः) (ऋ० २।३०।३)। उक्तोऽर्थः। &amp;lsquo;अविज्ञानाच्च मूढात्मा पुनः पुनरुपाद्रवत्&amp;rsquo; (भा० शां० ३०९।४८)। क्लेशवानभूदित्यर्थः। इह द्रवतिरकर्मकः प्रयुक्तः। &amp;lsquo;सव्रीहीणां यावदपासितुं गताः शुकान् मृगैस्तावदुपद्रुतश्रियाम्&amp;rsquo; (शिशु० १२।४२)। उपद्रुतश्रियां विहतसम्पदाम् (व्रीहिमतां केदारसमूहानाम्) गता गोपिका;। &amp;lsquo;शरणागतश्च क्षुधार्तश्च शत्रुभिश्चाप्युपद्रूतः&amp;rsquo; (हरि० ११५१)। उपद्रुतः पीडितः कदर्थितः, विप्रकृतः। &amp;lsquo;पुंसामसमर्थानामुपद्रवायात्मनो भवेत्कोपः&amp;rsquo; (पञ्चत० १।३६८)। उपद्रवोऽस्वास्थ्यम्, आबाधः। &amp;lsquo;मा भूत्ते मन्निमित्तमुपद्रवः&amp;rsquo; (कथा० १७।८२)। उपद्रव उपप्लवो विघ्नो दुःखं क्लेशः संङ्कटम् अनिष्टम्। &amp;lsquo;अकृतोप द्रवः कश्चिन्महानपि न पूज्यते। पूजयन्ति नरा नागान् न तार्क्ष्यं नागघातिनम्&amp;rsquo; (पञ्चत० १।४७४)॥ उक्तोऽर्थः। &amp;lsquo;विमले च प्रकाशेते विशाखे निरुपद्रवे&amp;rsquo; (रा० ६।४।५०)। नीहारादिः कान्तिविघातक उपद्रवः, तद्रहिते इत्यर्थः। &amp;lsquo;अन्नस्योपद्रवं पश्य मृतो हि किमशिष्यति&amp;rsquo; (रा० २।१०८।१४)। श्राद्धनिन्दायां वचनम्। उपद्रवो नाशः, दुरुपयोगः, व्यर्थ उपयोगः। &amp;lsquo;पूर्वोद्भवनिमित्तेन योऽपरो जायते गदः। तमुपद्रवमित्याहुरतीसारो यथा ज्वरे&amp;rsquo; (का० सं० सूत्र० २७।५८)॥ निगदव्याख्यातम्। &amp;lsquo;तत्रौपसर्गिको यः पूर्वोत्पन्नं व्याधिं जघन्यकालजो व्याधिरुपसृजति स तन्मूल एवोपद्रवसंज्ञः&amp;rsquo; (सुश्रुत० १।१२७।१०)। &amp;lsquo;उपद्रवेण जुष्टस्तु व्रणः कृच्छ्रेण सिध्यति&amp;rsquo; (सश्रुत० २।३९९।१०)। &amp;lsquo;अविपाकोऽरुचिश्छर्दिनिद्रा कासः सपीनसः। उपद्रवाः प्रजायन्ते मेहानां कासजन्मनाम्&amp;rsquo; (वाग्भट० नि० अ० १०)॥ &amp;lsquo;अनृग्यजुरसामा च प्राजापत्य उपद्रवः&amp;rsquo; (भा० शां० ६०।४४)। उपद्रवति समीपं गच्छतीत्युपद्रवो दासः शूद्रः।  धा  धा (डुधाञ् धारणपोषणयोः)। &amp;lsquo;उभोभयाविन्नुप धेहि दंष्ट्रा&amp;rsquo; (ऋ० १०।८७।३)। उपधेहि उपरि धेहि। उभा=उभे। दंष्ट्रा=दंष्ट्रे। &amp;lsquo;स वै कपालान्येवान्यतर उपदधाति&amp;rsquo; (श० ब्रा० १।२।१।१)। अधिश्रयतीत्यर्थः। &amp;lsquo;वर्चस्या (इष्टकाः) उपदधाति। तद्वानासामुपधानो मन्त्रः&amp;rsquo; (पा० ४।४।१२५) इत्यत्र वृत्तिः। उपदधाति चिनोति। &amp;lsquo;तदण्डं दक्षिणत उपधत्ते&amp;rsquo; (का० श्रौ० ७।४।३)। उपधत्ते निधत्ते। &amp;lsquo;आरोहोरुमुपधत्स्व हस्तम्&amp;rsquo; (अथर्व० १४।२।३९)। उपरि धारय, (शरीरेण) संयोजय। &amp;lsquo;द्वितीयतृतीययोस्तृतीयचतुर्थयोः पादयोरवसानत उपदध्यात् प्रचेतनेति पूर्वस्यां प्रचेतयेत्युत्तरस्याम्&amp;rsquo; (आप० श्रौ० ६।३।१३)। &amp;lsquo;सलिले खलु स्वखुराक्रान्ते उपाधत्तावितावनिम्&amp;rsquo; (भा० पु० ३।१३।४६)। उपाधत्त=उपर्यदधात्। &amp;lsquo;उपधाय भुजं तस्य लोकनाथस्य सत्कृतम्। कथं नामोपधास्यामि भुजमन्यस्य कस्य चित्&amp;rsquo; (रा० ५।२१।१६)॥ उपधास्यामि उपधानं करिष्यामि, तस्योपर्यात्मानं धारयिष्यामि। &amp;lsquo;उप बर्बृहि वृषभाय बाहुम्&amp;rsquo; (ऋ० १०।१०।१०)। अत्र यास्कः-उपधेहि वृषभाय बाहुम् इति। &amp;lsquo;उप तेऽधां सहमानाम्&amp;rsquo; (ऋ० १०।१४५।६)। अभिभवित्रीमोषधिं शिरस उपधानं करोमीत्याह। &amp;lsquo;अक्ष्णोर्मुखेन्दुमुपधेहि&amp;rsquo; (महावीर० ४।५५) उपधेहि सन्निहितं कुरु, सन्निधापय, समीपं प्रापय। &amp;lsquo;वृसीं चोपदध्यात्&amp;rsquo; (गो० गृ० ४।२।१५)। उपदध्यात् स्थापयेदिति सत्यव्रतः सामश्रमी। &amp;lsquo;मा… त्वं भर्तारं लोकभर्तारमसद्-धर्ममुपादध&amp;rsquo; (रा० २।३५।३०)। उपादध आरोपय प्रापय। &amp;lsquo;तद्धि (अयस्कान्तम्) व्यवहितमपि लोहे स्वां शक्तिमुपदधात्येव&amp;rsquo; (व्यक्ति० १ वि०)। उपदधाति सन्निवेशयति। &amp;lsquo;स ह वा आत्मयाजी यो वेदेदं मेऽनेनाङ्गं संस्क्रियते इदं मेऽनेनाङ्गमुपधीयते&amp;rsquo; (श० ब्रा० ११।२।६।१३)। उपधीयते प्राप्यते। अङ्गं शरीरम्। &amp;lsquo;वितानमस्योपदधुर्धनैर्घनैः&amp;rsquo; (अवदा० जा० ३०।२८)। उपरि धारयामासुरित्यर्थः। &amp;lsquo;(अग्निम्) अधस्तान्नोपदध्याच्च&amp;rsquo; (मनु० ४।५४)। खट्वादेरधोऽङ्गारशकट्यादि न स्थापयदित्याह। &amp;lsquo;चित्तज्ञानार्थमुपधास्यति वो राजा&amp;rsquo; (कौ० अ० ९।५।२७)। उपधास्यति परीक्षिष्यते। उपधा परीक्षा भवति। &amp;lsquo;शूद्रोहं नाधिकारो मे चातुराश्रम्यसेवने। इति विज्ञानमपरे नात्मन्युपदधत्युत&amp;rsquo; (भा० अनु० १६४।१०)॥ नोपदधति छलं न कुर्वन्ति। &amp;lsquo;उप त्मनि दधानो धुर्याशून्&amp;rsquo; (ऋ० ४।२९।४)। उपदधानो युञ्जानः। &amp;lsquo;पुरवनितानां मनसि कुसुमशरासनमुपदधानः&amp;rsquo; (भा० पु० ५।५।३१)। उपदधानो जनयन्। &amp;lsquo;स ततः पश्यति बुद्ध्याऽऽम्रांश्चापकृष्यमाणान्न्यग्रोधांश्चोपधीयमानान्&amp;rsquo; (स्थानिवत्सूत्रे अथवा कार्याविपरिणामाद्वा सिद्धम् इति वार्तिके भाष्ये)। उपधीयमानान्। आरोप्यमाणान्। &amp;lsquo;अविद्ययाऽऽत्मन्युपधीयमाने&amp;rsquo; (भा० पु० ५।५।६) उपधीयमाने आच्छाद्यमाने आव्रियमाणे। &amp;lsquo;प्रथमैरुपधीयमानः शकारः&amp;rsquo; (ऋ० प्रा० ४२)। वर्गप्रथमैरभ्यवहितः सन्परः शकार इत्यर्थः। &amp;lsquo;पात्री स्फ्योपहिता&amp;rsquo; (का० श्रौ० २।३।२८ )। स्फ्यस्योपरि निहितेत्यर्थः। &amp;lsquo;प्राणे हीमान्यङ्गान्युपेव हितानि&amp;rsquo; (श० ब्रा० ६।१।२।१५)। उपहितानि स्थितानि। &amp;lsquo;पुष्पं प्रवालोपहितं यदि स्यात्&amp;rsquo; (कु० १।४४)। प्रवालस्य विद्रुमस्योपरि निहितमित्यर्थः। &amp;lsquo;क्रिया हि वस्तूपहिता प्रसीदति&amp;rsquo; (रघु० ३।२९)। वस्तुनि द्रव्ये भव्ये पात्रभूते उपहिता ऽऽहिता। क्रिया शिक्षा। &amp;lsquo;शाल्योदनपिण्डमकुथितमविदग्धं रजतभाजनोपहितं वर्षति देवे बहिष्कुर्वीत&amp;rsquo; (सुश्रुत० सूत्र० ४५।५)। उपहितमुपरि निहितम्। &amp;lsquo;यदराज्ञि राजवदिहार्घ्यमुपहितमिदं मुरद्विषि&amp;rsquo; (शिशु० १५।१५)। उपहितमर्पितम्। तदुपहितकुटुम्बः=तदर्पितकुटुम्बभारः। &amp;lsquo;उपहितं शिशिरापगमश्रिया मुकुलजालमशोभत किंशुके&amp;rsquo; (रघु० ९।३१)। उपहितमर्पितं दत्तम्। &amp;lsquo;व्रीहीन् जिहासति सितोत्तमतण्डुलाढ्यान्। को नाम भोस्तुषकणोपहितान् हितार्थी&amp;rsquo; (प्र० च० २।२२)॥ उपहितान् छन्नान्। &amp;lsquo;उपहितशोभां तूर्णमायादयोध्याम्&amp;rsquo; (भट्टि० २।५५)। (छत्रध्वजपताकाभिः) आरोपितशोभाम्। &amp;lsquo;यदा तु भाग्यक्षयपीडितां दशां नरः कृतान्तोपहितां प्रपद्यते&amp;rsquo; (मृच्छ० १।५१)। अन्तकेन जनितामन्तकनिमित्ताम् इत्याह। &amp;lsquo;अर्थोपहितया वाचा मारीचो वाक्यमब्रवीत्&amp;rsquo; (रा० ३।३१।३७, ३।३५।४०)। अर्थोपहितया ऽर्थसंहितया। &amp;lsquo;व्यराजत सभामध्ये हेम्नीवोपहितो मणिः।&amp;rsquo; (भा० उ० ९४।५३)। उपहितः प्रत्युप्तः। &amp;lsquo;व्यक्तं त्वमप्युपहितः पाण्डवैः पापदेशज&amp;rsquo; (भा० कर्ण० ४०।४६)। उपहित उपजप्त इति नीलकण्ठः। उपजपित इति तु संस्कारवत्स्यात्। स्पश इति प्रेषित इति वार्थः। &amp;lsquo;निवेशनं च कुप्यं च क्षेत्रं भार्या सुहृज्जनः। एतान्युपहितान्याहुः सर्वत्र लभते पुमान्&amp;rsquo; (भा० शां० १३९।८६)॥ उपहितानि उपमित्राणि। अनन्तरपूर्वे पद्ये मित्राणि निरूपितानि निसर्गजानि, इह तद्भिन्नानि तत्सदृशान्युच्यन्त इति स्थान उपहितशब्दः उपमित्रमाह। &amp;lsquo;शमनस्यानुरूपं मे पाण्डवोपहितं त्वया&amp;rsquo; (भा० भीष्म० १२०।४८)। उपहितमुपधानं दत्तम्। &amp;lsquo;अधिजानु बाहुमुपधाय&amp;rsquo; (शिशु० ९।५४)। उपधाय उपरि निधाय। &amp;lsquo;कटुकमिदं भेषजं मधुनोपधाय देह्यातुराय&amp;rsquo; (इति वयम्)। उपधाय आच्छाद्य। &amp;lsquo;उपेत्य धीयते यस्मादुपधेति ततः स्मृता। उपाय उपधा ज्ञेया तयाऽमात्यान् परीक्षयेत्&amp;rsquo; (का० नी० सा० ४।२६)॥ निगदव्याख्यातम्। &amp;lsquo;अयशोभिर्दुरालोके कोपधा मरणादृते&amp;rsquo; (शिशु० १९।५८)। उपधा उपायः। &amp;lsquo;अलोऽन्त्यात् पूर्व उपधा&amp;rsquo; (पा० १।१।६५)। उपधा धर्माद्यैर्यत् परीक्षणम् इत्यमरः। &amp;lsquo;अमात्यानुपधातीतान् पितृपैतामहाञ्शुचीन्&amp;rsquo; (रा० २।१००।२६, भा० सभा० ५।४३)। वञ्चनारहितानित्यर्थः। उपधा उत्कोच इति तिलके रामः। तमतीतान् तदग्राहिण इति च सः। &amp;lsquo;श्रिता ब्रह्मोपधा विप्राः खादन्ति क्षत्रियान्भुवि&amp;rsquo; (भा० अनु० १५२।१७)। उपधा छलम्। ब्रह्म वेदो यज्ञो वा। &amp;lsquo;उपधाभिश्च यः कश्चिन्परद्रव्यं हरेन्नरः। ससहायः स हन्तव्यः प्रकाशं विविधैर्वधैः&amp;rsquo; (मनु० ८।१९३)॥ उपधाः छलानि, छद्मानि। &amp;lsquo;पञ्चोपधाव्यतीतांश्च कुर्याद्राजार्थकारिणः&amp;rsquo; (भा० शां० ८३।२२)। उक्तोऽर्थः। &amp;lsquo;मायोपधा देवितारोऽत्र सन्ति&amp;rsquo; (भा० सभा० ५८।१४)। मायामुपदधतीति मायोपधाः कपटपुरस्कारशीलाः। &amp;lsquo;चिकित्सा तु नैष्ठिकी या विनोपधाम्।&amp;rsquo; (चरक० शारीर० १।९२)। उपधा तृष्णा। &amp;lsquo;त्यागः सर्वोपधानां च सर्वदुःखव्यपोहकः&amp;rsquo; (चरक० शारीर० १।९३)। उक्तोऽर्थः। &amp;lsquo;औषधेयं काष्ठम्।&amp;rsquo; उपधिरेवौपधेयम्। उपधीयत इत्युपधी रथाङ्गम् इति पा० ५।१।१३ सूत्रे वृत्तिः। &amp;lsquo;सूतोपधावाप्तमिदं तवास्त्रम्&amp;rsquo; (भा० कर्ण० ४२।८)। सूतोपधौ सूतत्वपिधाननिमित्ते। &amp;lsquo;तस्यैवं वर्तमानस्य सौबलेन जिहीर्षता। राष्ट्राणि धनधान्यं च प्रयुक्तः परमोपधिः&amp;rsquo; (भा० उ० ६५।५८-५९)॥ उपधिश्छलम्। &amp;lsquo;विदधति सोपधि सन्धिदूषणानि&amp;rsquo; (कि० १।४५)। उपधिश्छलं कैतवं व्याजः। &amp;lsquo;दानं नैकसुखोपधानसुमुखं सन्मित्रमात्यन्तिकम्&amp;rsquo; (अवदा० कुल्माषपिण्डीजातके श्लो० २१)। सुखोपधानं सुखजननम्। &amp;lsquo;विशेषफलोपधानाभावात्&amp;rsquo; (पा० ६।३।३९ सूत्रे सि० कौ०)। उपधानं जननम्। &amp;lsquo;दक्षिणार्धे कपालोपधानम्&amp;rsquo; (का० श्रौ० ५।८।१५)। &amp;lsquo;यदासन्द्यामुपधाने&amp;rsquo; (अथर्व० १४।२।६५)। उपधानं शिरःप्रतिश्रयः। &amp;lsquo;सोपधानाः प्रासादाः&amp;rsquo; (वि० पु० ४।२।९७)। &amp;lsquo;दत्तवेतनभक्तं दत्तायुधपरिच्छदम्। दत्तोपधानं च तदा बलमासीद् महाभुज&amp;rsquo; (भा० वन० १५।२१)॥ दत्तोपधानं कृतविशेषम्। उपधानमुपाधिः। &amp;lsquo;मया तु तयो र्दुरात्मनोरुपधानीकृता दृष्टपूर्वास्ते दीनाराः स्थगिताः&amp;rsquo; (तन्त्रा० २।३)। &amp;lsquo;अशेत भूमौ सह पाण्डुपुत्रैः पादोपधानीव कृता कुशेषु&amp;rsquo; (भा० आदि० १९२।१०)। पादोपधानी पादस्पर्शं लभमानेत्यर्थः। &amp;lsquo;हृदयदेशेऽस्योर्ध्वाङ्गुलिं पाणिमुपदधाति&amp;rsquo; (आश्व० गृ० १।२१।७)। उपदधाति समीपे स्थापयति। &amp;lsquo;भावदोष उपधाऽदोषोऽनुपधा&amp;rsquo; (वै० सू० ६।२।४)। निगदव्याख्यातम्। &amp;lsquo;यथा प्रधिर्यथोपधिर्यथा नभ्यं प्रधावधि&amp;rsquo; (अथर्व० ६।७०।३)। प्रधिर्नेमिः, तत्समीपे धीयत इत्युपधिः, नेमिसम्बद्धोऽराणां सम्बन्धको वलयः।  धाव्  धाव् (धावु गतिशुद्ध्योः)। &amp;lsquo;विश्वेषां त्मना शोभिष्ठमुपेव दिवि धावमानम्&amp;rsquo; (ऋ० ८।३।२१)। उपधावमानम् अभित्वरमाणम्। &amp;lsquo;अथैनमुवाच वरुणं राजानमुपधाव&amp;rsquo; (ऐ० ब्रा० ७।१४)। उपधाव प्रार्थयस्व, शरणं याहि। &amp;lsquo;तं यद्युप वा धावेयुरुभयं वेच्छेरन्&amp;rsquo; (ऐ० ब्रा० ५।४)। उपधावनं समाश्रयणमिति षड्गुरु०। उपधावनमुपद्रव इति गोविन्दस्वामी। &amp;lsquo;क्वचिदातपोदकनिभान् विषयानुपधावति&amp;rsquo; (भा० पु० ५।१४।६)। मृगतृष्णासदृशान् विषयानभित्वरत इत्यर्थः। सर्वत्र प्रसिद्धव्यपदेशपरीहारेण नूतनकल्पितेनाभिधानेनाभिधेयमर्पयति। तदस्य कवेः शीलम्। &amp;lsquo;पार्ष्णिग्राहेण हरिणा समेनाप्युपधावनैः&amp;rsquo; (भा० पु० ७।२।६)। उपधावनैरुपासनाभिः प्रार्थनाभिः शरणीकरणैः।  धूप्  धूप् (धूप सन्तापे)। &amp;lsquo;धूमकेतौ सप्तर्षीनुपधूपयति&amp;rsquo; (सति) (कौ० सू० ९३।१२७)। धूमेनावृण्वति सति। तमसाऽऽच्छादयति सति। &amp;lsquo;पावकार्चिषः सधूमा निष्पेतुः। ताभिर्नागलोक उपधूपिते&amp;rsquo; (भा० आदि० ८१५)॥ उपधूपिते सन्तप्ते।  धृ  धृ (धृञ् धारणे)। &amp;lsquo;यत्र स्थूणा हिरण्मयी मणिरत्नमयी चान्या प्रासादमुपधारयत्&amp;rsquo; (भा० वि० १७६५)। उपधारयत् उपाधारयत् अवाष्टभ्नात्, अवालम्बत। &amp;lsquo;मेखलाभ्रमनिष्कासगवाक्षान्नोपधारयेत्&amp;rsquo; (कात्या० स्मृ०)। नोपधारयेत्=न निरुन्ध्यात्। &amp;lsquo;तांस्तु गायत्र्य इत्युपधारयेत्&amp;rsquo; (ऋक् प्रा० १७।३)। उपधारयेत् अवधारयेत्, निश्चिनुयात्, जानीयात्, विद्यात्। &amp;lsquo;तमस्तदुपधारयेत्&amp;rsquo; (भा० शां० २८५।३१)। &amp;lsquo;तद्वचनमपि धीयमानं न सम्यगुपधारयामास&amp;rsquo; (अवदा० )। नोपधारयामास नावधारयामास, न निश्चिकाय। &amp;lsquo;इदं दुर्गं महाघोरं तीर्णमेवोपधारय&amp;rsquo; (भा० द्रोण० ११९।१७)। उपधारय जानीहि। &amp;lsquo;न करिष्यसि चेदेवं मृतां मामुपधारय&amp;rsquo; (भा० आदि० २१४।३०)। &amp;lsquo;एतद्योनीनि भूतानि सर्वाणीत्युपधारय&amp;rsquo; (गीता ७।६)। &amp;lsquo;तथा सर्वाणि भूतानि मत्स्थानीत्युपधारय&amp;rsquo; (गीता ९।६)। &amp;lsquo;दर्शनादेव रामस्य हतं मामुपधारय&amp;rsquo; (रा० ३।४१।१८)। &amp;lsquo;पिपासा चा बुभुक्षा वा ग्लानिश्चिन्तापि वानघ। न मन्दारवने वीर भवतीत्युपधारय&amp;rsquo; (हरि० २।८६।६०)॥ अत्र सर्वत्रोदितचर एवार्थः। &amp;lsquo;अचिन्त्यकल्पं नृपतेस्तं शोकमुपधारयन्&amp;rsquo; (रा० २।१८।७)। उपधारयन् निश्चितं जानानः। &amp;lsquo;उपधार्य वचस्तस्या भगवान् भक्तवत्सलः&amp;rsquo; (भा० पु० १।८।११)। उपधार्य श्रुत्वा। शील उपधारण इति धातुपाठः। उपधारणमभ्यासः, परिचय इत्येक इति क्षीरतरङ्गिण्यां स्वामी।  धृष्  धृष् (त्रिधृषा प्रागल्भ्ये)। &amp;lsquo;सोऽपूयत। तं देवा नोपाधृष्णुवन्&amp;rsquo; (तै० सं० ६।४।७।३१)। उपसङ्ग्रहीतुं नाशक्नुवन् इत्यर्थः। स सोमः। &amp;lsquo;तानेव वज्रानुद्यतानसुरा नोपाधृष्णुवन्&amp;rsquo; (जै० ब्रा० १।१२४)। नोपाधृष्णुवन् उपैतुं नोदसहन्त। &amp;lsquo;अथ हैतत् कर्मोपदधर्ष&amp;rsquo; (श० ब्रा० ९।५।२।१)। अस्मै कर्मण उत्सेहे, एतत्कर्मोपक्रमितुं प्रजगल्भे।  धे  धे (धट् पाने)। &amp;lsquo;अन्याऽन्यावत्समुपधापयेते&amp;rsquo; (ऋ० १।९५।१)। उपेत्य पाययेते इत्यर्थः।  ध्मा  ध्मा (शब्दाग्निसंयोगयोः)। &amp;lsquo;तं (अग्निं) प्रजापतिरेतेन साम्नोपाधमत्&amp;rsquo; (पञ्च० ब्रा० १३।३।२२)। उपाधमद् अवीजयत्। &amp;lsquo;यदीमह त्रितो दिव्युपध्मातेव धमति&amp;rsquo; (ऋ० ५।९।५)। उक्तोऽर्थः। यदीमह=यद् ईम् अह। &amp;lsquo;नाग्निं मुखेनोपधमेत्&amp;rsquo; (मनु० ४।५३)। &amp;lsquo;(अग्निः) नानुपध्मातो नानुपज्वलितो ज्वलति&amp;rsquo; (श० ब्रा० ११।८।३।७)। अनुपध्मातः=अधुतः, अधूतः। &amp;lsquo;ततः शङ्खमुपाध्मासीत्&amp;rsquo; (भा० वि० ४६।२१, वि० पु० ५।३०।२)। उपाध्मासीत् अपूरयत्। लुङि रूपम्। &amp;lsquo;पूतिरज्जुरुपध्मानी पूतिं सेनां कृणोत्वमूम्&amp;rsquo; (अथर्व० ८।८।२)। उपध्मानी उपरि निःश्वसती। उपरि फूत्कुर्वती।  ध्वंस्  ध्वंस् (ध्वंसु अवस्रंसने गतौ च)। &amp;lsquo;कृत्यापिशाचरक्षःक्रोधाधर्मैरुपध्वस्यन्ते&amp;rsquo; (सुश्रुत० १।२१।१४)। उपध्वस्यन्ते उपद्रूयन्तेऽसकृदुपेयन्ते, पोड्यन्ते। &amp;lsquo;इन्द्रस्य रूपं समृद्ध्यै सावित्रमुपध्वस्तम्&amp;rsquo; (तै० सं० २।१।६।३)। उपध्वस्तो विभिन्नवर्णः, बहुबिन्दुचितशरीर इति भट्टभास्करः।  नद्  नद् (णद अव्यक्ते शब्दे)। &amp;lsquo;कृकवाकूपनादिताः&amp;rsquo; (मार्गाः) (रा० २।२८।१०)। उपनादिताः प्रतिध्वनिताः।  नम्  नम् (णम प्रह्वत्वे शब्दे च)। &amp;lsquo;उपैनं सहस्रं नमति&amp;rsquo; (ऐ० ब्रा० २२।९) उपनमिः स्वयं प्राप्त्यर्थ इति षड्गुरुशिष्यः। उपनमति स्वयं प्राप्नोतीत्यर्थः। &amp;lsquo;यदैवैनं कदा च यज्ञ उपनमेदथाग्नी आदधीत&amp;rsquo; (श० ब्रा० २।१।३।९)। यज्ञ उपनमेत्=यज्ञस्याजिहीर्षा स्यात्, यष्टुं कामोऽस्योपतिष्ठेत। &amp;lsquo;वमलं राज्याय सन्तं राज्यं नोपनमेत्&amp;rsquo; (तै० सं० २।१।३।४)। नोपनमेन्न विन्देत्। &amp;lsquo;यं कामो नोपनमेदग्निमेव कामं स्वेन भागधेयेनोपधावति&amp;rsquo; (तै० सं० २।२।३।१)। &amp;lsquo;उप माऽदो नमतु&amp;rsquo; (वा० सं० २६।२)। &amp;lsquo;मत्संभोगः कथमुपनमेत्स्वप्नजोपि&amp;rsquo; (मेघ० १२)। &amp;lsquo;अकृच्छ्रलङ्ध्याः पन्थानो वल्लभातिथयो गृहाः। उपानमन्गच्छतोऽस्य सत्क्रियाश्च पदे पदे&amp;rsquo; (राज० ३।२२४)॥ उक्तोऽर्थः। &amp;lsquo;स यद्येनं मनसाऽभिध्यातः। यज्ञो नोपनमेत्&amp;rsquo; (श० ब्रा० १२।६।१।३)। नोपनमेन्न सिध्येत्। &amp;lsquo;अभ्याशो ह यदेनं साधवो धर्मा आ च गच्छेयुरुप च नमेयुः&amp;rsquo; (छां० उ० २।१।४)। उपनमेयुर्भोग्यत्वेनोपतिष्ठेयुरिति शङ्करः। अभ्याशः क्षिप्रम्। &amp;lsquo;दुर्बलमभिजातं प्रकृतयः स्वयमुपनमन्ति&amp;rsquo; (कौ० अ० ८।२।२३)। उपनमन्ति प्रणता भवन्ति, विधेयतां गच्छन्ति। &amp;lsquo;(पिण्डान्) कुमार्या उपनामयेत्&amp;rsquo; (गो० गृ० २।१।३)। उपनामयेत् समीपे स्थापयेत्। &amp;lsquo;द्विजगुरुदरिद्रमित्रप्रव्रजितोपनतसाध्वनाथाभ्युपगतानाम्&amp;rsquo; (सुश्रुत० सूत्र० २।५)। उपनतः संनिधाने प्रणतः। &amp;lsquo;कस्यात्यन्तं सुखमुपनतं दुःखमेकान्ततो वा&amp;rsquo; (मेघ० १११)। उपनतं प्राप्तम्। &amp;lsquo;अनुपास्यति कथं बाष्पदूषितं परलोकोपनतं जलाञ्जलिम्&amp;rsquo; (रघु० ८।६८)। &amp;lsquo;इति चोपनतां क्षितिस्पृशं कृतवानासुरपुष्पदर्शनात्&amp;rsquo; (रघु० ८।८१)। उपनतां शरणागताम्। &amp;lsquo;भद्रासनादुपनतं पदपल्लवाग्रं संवाहयति&amp;rsquo; (चम्पूभा० ८।३३)। उपनतमधः प्रसारितम्। &amp;lsquo;अग्नेरर्धं प्रत्युपनतं यूपस्य कुर्याद् बहिष्टान्निनतम्&amp;rsquo; (भा० श्रौ० ७।८।११)। उपनतम्=प्रवणं निम्नम्। &amp;lsquo;दण्डेनोपनतं शत्रुमनुगृह्णाति यो नरः&amp;rsquo; (भा० आदि० १४०।८३)। उपनतमुपनमितं नामितं न्यग्भावितं, वशे कृतं विधेयीकृतम्। &amp;lsquo;स्वयमुपहतः, विप्रकृतः… दण्डेनोपनतः… इति भीतवर्गः&amp;rsquo; (कौ० अ० १।१४।३)। दण्डेनोपनतो बलाद् वैतसीं वृत्तिं ग्राहितः। &amp;lsquo;तस्मिन्दण्डोपनतचरितं भेजिरे लोकपालाः&amp;rsquo; (रघु० १७।८१)। उक्तोऽर्थः। &amp;lsquo;मांसं म उपनतिः&amp;rsquo; (वा० सं० २०।१३)। उपनमन्ति प्रवणा भवन्ति भूतानि यत्र सा उपनतिः। &amp;lsquo;उपनामुक एनं यज्ञो भवति&amp;rsquo; (श० ब्रा० २।२।४।१४)। अस्याभिमुखो भवतीत्याह। तत्सान्निध्यमाप्नोतीति वा।  नह्  नह् (णह बन्धने)। &amp;lsquo;वृष्णो अश्वस्य सन्दानमपि वृष्ट्यै त्वोपनह्यामि&amp;rsquo; (तै० सं० २।४।७।२)। उपनह्यामि नह्यामि बध्नामि। &amp;lsquo;गुल्मं तमुपनाहयेत्&amp;rsquo; (चरक० चि० ५।४१)। तत्र लेपं दद्यादित्यर्थः। पुरटोपनद्ध०। हेमप्रत्युप्त०। &amp;lsquo;अथ राजानं क्रीत्वा द्वेधोपनह्य परिवहन्ति&amp;rsquo; (श० ब्रा० ५।४।५।१५)। उपनह्य बद्ध्वा। &amp;lsquo;उपनह्य परैर्वैरं ये मां नित्यमुपासते&amp;rsquo; (भा० उ० १४६।१२)। &amp;lsquo;सस्नेहकिण्वलवणैरुपनाहः प्रशस्यते&amp;rsquo; (चरक० सुत्र० १४।३५)। उपनाहो बहलो लेपः। &amp;lsquo;उत्कारिकोपनाहैश्च स्वेदयेन्मृदुभिः क्षणम्&amp;rsquo; (चरक० चि० १७।८०)। &amp;lsquo;शोफयोरुपनाहं कुर्यादामविदग्धयोः&amp;rsquo; (सुश्रुत० २।५।२१)। उक्तोऽर्थः। &amp;lsquo;देवानां भाग उपनाह एषः&amp;rsquo; (अथर्व० ९।४।५)। उपनाहो भारः। &amp;lsquo;उपनाहो ऽवगाहश्च परिषेकस्तथाष्टमः&amp;rsquo; (का० सं० सूत्र० स्वेदा० २३।२६)। उपनाहः स्वेदप्रकारः। उपनाहो निबन्धनम् इत्यमरः। निबध्यन्ते स्मिन्निति निबन्धनम्। यत्र तन्त्र्यो निबध्यन्ते तस्य वीणाया ऊर्ध्वभागस्य उपनाह इति संज्ञा। &amp;lsquo;सोमोपनहनमाहर&amp;rsquo; (श० ब्रा० ३।३।२।३)। &amp;lsquo;प्रेष्यति च सोमोपनहनमाहर&amp;rsquo; (का० श्रौ० ७।७।१)। सोम उपनह्यते बध्यते यस्मिंस्तत्सोमोपनहनं वस्त्रम्।  नाथ्  नाथ् (नाथृ नाधृ याच्ञोपतापैश्वर्याशीःषु)। &amp;lsquo;माणवकमुपनाथति, अङ्ग पुत्रकाधीष्व&amp;rsquo; (पा० २।३।५५ सूत्रवृत्तौ प्रत्युदाहरणम्)। उपनाथति याचते उपच्छन्दयति। राजानमुपनाथति। याचते प्रार्थयते।  नी  नी (णीञ् प्रापणे)। &amp;lsquo;देवेभ्यो दैव्यः शमितोप हव्यं त्रिधा समक्तं नयतु प्रजानन्&amp;rsquo; (ऋ० २।३।१०)। उपनयतु प्रापयतु। &amp;lsquo;तमृचो मनुष्यलोकमुपनयन्ते&amp;rsquo; (प्रश्नोप० ५।३)। &amp;lsquo;प्रजाः स्वं वशमुपनयते&amp;rsquo; (श० ब्रा० १।३।४।५)। &amp;lsquo;अयोऽभेद्यमुपायेन द्रवतामुपनीयते&amp;rsquo; (का० नी० सा० ११।४७)। उपनीयते प्राप्यते। &amp;lsquo;स शुचीन्यन्नपानानि गुणवन्ति च राघवे। अर्घं चोपानयत्&amp;rsquo; (रा० गोरे० २।४७।१३)॥ उपानयत् आर्पयत् न्यवेदयत्। &amp;lsquo;हरये स्वदेहमुपानयत्&amp;rsquo; (रघु० २।५९)। &amp;lsquo;उपनिन्युर्महाभागा दुहितृत्वाय जाह्नवीम्&amp;rsquo; (हरि० १।३२।४७)। उक्तोऽर्थः। &amp;lsquo;रज्ज्वेव पुरुषो बद्ध्वा कृतान्तेनोपनीयते&amp;rsquo; (रा० ५।३५।३)। उपनीयत आत्मसमीपं प्राप्यते। &amp;lsquo;उपनय रथं यावदारोहामि&amp;rsquo; (शा०)। उक्तोऽर्थः। &amp;lsquo;नेयं कर्मोपयुक्तं पुरुषमुपनयति किन्त्वकर्तारमभोक्तारमीश्वरम्&amp;rsquo; (प्र० च० )। उपनयति सम्पादयति। &amp;lsquo;मदीयं न्यासमुपनय&amp;rsquo; (मृच्छ०)। प्रत्यर्पयेत्यर्थः। &amp;lsquo;समिधमाहर सोम्य उप त्वा नेष्ये&amp;rsquo; (छां० उ० ४।४।५)। आत्मानमाचार्योकुर्वंस्त्वां स्वसमीपं प्रापयिष्यामीत्यर्थः। &amp;lsquo;जातमात्रं मुनेः पुत्रं विधिनोपानयत्तदा&amp;rsquo; (भा० शां० ३२४।१९)। शिष्यत्वेनाभ्युपैत्। &amp;lsquo;कर्मकरानुपनयते&amp;rsquo; (पा० १।३।३६ सूत्रे वुत्तौ)। भृतिदानेनात्मसमीपं प्रापयतीत्यर्थः। &amp;lsquo;आचार्य उपनयमानो ब्रह्मचारिणं कृणुते गर्भमन्तः&amp;rsquo; (अथर्व० ११।५।३)। &amp;lsquo;अन्धा यथान्धैरुपनीयमानाः&amp;rsquo; (भा० पु० ७।५।३२)। इहोपेन नार्थः। अनुकार्ये मूल औपनिषदेपि नैव दृश्यते। नीयमाना इत्येवार्थः। &amp;lsquo;भीमा जाया ब्राह्मणस्योपनीता&amp;rsquo; (ऋ० १०।१०९।४)। उपनीता देवैः समीपे स्थापितेति सायणः। उपनीता वशे कृता, स्वीकृताऽऽत्मीया कृतेत्यन्ये। &amp;lsquo;नीलस्य राज्ञः सर्वेषामुपनीतश्च सोऽभवत्&amp;rsquo; (भा० सभा० ३१।३०)। उपनीतः स्वीकृत इति नीलकण्ठः। &amp;lsquo;इमे सभायामुपनीतशास्त्राः&amp;rsquo; (भा० सभा० ६७।३६)। उपनीतशास्त्रा अध्यापितशास्त्राः। &amp;lsquo;सर्वरसान् धान्यानि च सङ्ग्रहमुपनीय&amp;rsquo; (व० बृ० सं० ४१।४)। संग्रहमुपनीय=सङ्गृह्य। सङ्ग्रहावस्थां प्रापय्येति त्वक्षरार्थः। &amp;lsquo;न ब्राह्मणं ब्रह्मचर्यमुपनीय मिथुनं (=मैथुनम्) चरेत्&amp;rsquo; (श० ब्रा० ११।५।४।१६)। ब्रह्मचर्यं प्रापय्य, ब्रह्मचारिणं कृत्वा, शिष्यत्वेन विधिवत् परिगृह्येत्यर्थः। &amp;lsquo;तान्हानुपनीयैवैतदुवाच&amp;rsquo; (छां० उ० ५।११।७)। अनुपनीय उपनयनमकृत्वा। उपनयनं पादयोः प्रणिपातनम्। &amp;lsquo;जनस्थाने वसद्भिस्तु भवद्भी राममाश्रिता। प्रवृत्तिरुपनेतव्या किं करोतीति तत्त्वतः&amp;rsquo; (रा० ३।५४।२६)॥ प्रवृत्तिरुपनेतव्या वार्ताऽऽहार्या। &amp;lsquo;समिद्भैक्षे सप्तरात्रमचरितवान् ब्रह्मचारी पुनरुपनेयो भवति&amp;rsquo; (गो० गृ० १।२।६)। पुनरुपनयनविधिना संस्कार्यो भवतीत्यर्थः। &amp;lsquo;गर्भाष्टमे ब्राह्मण उपनेयः&amp;rsquo; (पा० गृ० ६।६।८४)। उक्तोऽर्थः। &amp;lsquo;तथा मरणानुस्मृतिवर्णेऽनित्यताकथायामप्युपनेयम्&amp;rsquo; (अवदा० अयोगृहजा०)। पञ्चावयवन्याये यश्चतुर्थ उपनयो नाम स वक्तव्य इत्यर्थः। &amp;lsquo;प्रतिज्ञाहेतूदाहरणोपनयनिगमनानि पञ्चावयवा न्यायस्य। तथा चायमित्युपनयस्याभिनयः। संभोगोपनयैर्नृणाम्&amp;rsquo; (भा० वन० २।२४)। उपनयैः=समर्पणैः। &amp;lsquo;धारासारोपनयनपरा नैगमाः सानुमन्तः&amp;rsquo; (विक्रम० ४।१३)।** उपनयनं समर्पणम्। धारासार आसारवद् वर्षम्। अविच्छिन्नसन्तानो धनोपहारश्च।** &amp;lsquo;अश्वस्य पुरस्ताल्ललाट उपनये बन्धनीयः&amp;rsquo; (वा० सं० २४।१ महीधरभा०)। तत्र उपनये इति सप्तम्यन्तः पाठः स्थितः। तत्र ललाटमुपनय इत्यनर्थान्तरम्।  नुद्  नुद् (णुद प्रेरणे)। &amp;lsquo;द्रुतमरुदुपनुन्नैः …अम्बुवाहैः&amp;rsquo; (शिशु० ४।६८)। उपनुन्नैरर्वाक् प्रेरितैः।  पद्  पद् (पद गतौ)। &amp;lsquo;उपानृत्यंश्च राजानं नृत्यगीतविशारदाः&amp;rsquo; (रा० ७।४२।२०)। उपानृत्यन् समीपेऽनृत्यन्। &amp;lsquo;ये स्मान्पुरोपनृत्यन्त मूढा गौ र्गौरिति&amp;rsquo; (भा० शल्य० ५९।७)। उक्तोऽर्थः। &amp;lsquo;यमुपनृत्यन्ति शतशोऽप्सरोगणाः&amp;rsquo; (हरि० १४१५५)। उदितचर एवार्थः। &amp;lsquo;उपगीतोपनृत्तश्च गन्धर्वाप्सरसां गणौः&amp;rsquo; (भा० उ० १२३।४)। प्रत्यये विशेषो नार्थे। &amp;lsquo;क्षेत्रं हि रसवच्छुद्धं कर्मणैवोपपादितम्। ऋते वर्षान्न कौन्तेय जातु निर्वर्तयेत् फलम्&amp;rsquo; (भा०)॥ उपपादितं सम्पादितं साधितं कृतम्। कर्मणा कर्षणेन वाप्यादिजलदानेन च।  नृत्  नृत् (नृती गात्रविक्षेपे)। &amp;lsquo;उपेदहं धनदां… श्येनो न वसतिं पतामि&amp;rsquo; (ऋ० १।३३।२)। उपपतामि उपाप्नोमि उपैमि। उपेदहम्=उप इद् अहम्।  पद्  पद् (पद गतौ)। &amp;lsquo;वत्सो धारुरिव मातरं (कृत्या)तं प्रत्युपपद्यताम्&amp;rsquo; (अथर्व० ४।१८।२)। उपपद्यतां प्राप्नोतु उपद्रवतु, अभियातु। &amp;lsquo;अहिंस्युपपद्यते स्वर्गम्&amp;rsquo; (व० ध० २९।३)। उपपद्यते प्राप्नोति उपैति। &amp;lsquo;कृपाच्छारद्वताच्छूरः सर्वास्त्राण्युपपत्स्यते&amp;rsquo; (भा० सौ० १६।१४)। प्राप्स्यतीत्यर्थः। &amp;lsquo;वेदाक्षहृदयं कृत्स्नमहं सत्यपराक्रम। उपपद्यस्व कौन्तेय प्रसन्नोहं भवामि ते&amp;rsquo; (भा० वन० ७९।१९)। उपपद्यस्व प्राप्नुहि। शिक्षस्वेत्यर्थः। &amp;lsquo;प्रतिषेद्धा हि पापस्य यदा लोकेषु विद्यते। तदा सर्वेषु लोकेषु पापकृन्नोपपद्यते&amp;rsquo; (भा० आदि० १८०।९)॥ नोपपद्यते न लभ्यते, न विद्यते। &amp;lsquo;नतदावर्तते राजन्नस्त्रं द्विर्नोपपद्यते&amp;rsquo; (भा० द्रोण० २००।२७)। द्विर्नोपपद्यते पुनर्न लभ्यते, न प्रतिलभ्यते। &amp;lsquo;यमुनातटमुपपेदे&amp;rsquo; (पञ्चत० )। आससादेत्यर्थः। &amp;lsquo;कामं दृष्टा मया सर्वा विश्वस्ता रावणस्त्रियः। नहि मे मनसः किञ्चिद् वैकृत्यमुपपद्यते&amp;rsquo; (रा० ५।११।४०)॥ उपपद्यते उत्पद्यते जायते। &amp;lsquo;अथ चेन्मानुषे लोके कदाचिदुपपद्यते&amp;rsquo; (भा० अनु० १४४।५९)। &amp;lsquo;कथं शरीरं च्यवते कथं चोपपद्यते&amp;rsquo; (भा० आश्व० १७।२)। &amp;lsquo;अभितः स्वैः शुभैः पुण्यैः पापैर्वाप्युपपद्यते&amp;rsquo; (भा० आश्व० १७।३०)। अभितः सद्यः। उपपद्यते जायते। &amp;lsquo;पाद्यमर्घ्यं तथातिथ्यं वने यदुपपद्यते&amp;rsquo; (रा० २।९१।२)। उपपद्यते जायते लभ्यते वा। &amp;lsquo;यदा च कार्यमस्माकं भवद्भिरुपपत्स्यते&amp;rsquo; (भा० आदि० १४५।१७)। उपपत्स्यते जनिष्यते भविष्यति। कार्यं प्रयोजनम्। &amp;lsquo;अतिस्नेहो ह्यकाले च व्यसनायोपपद्यते&amp;rsquo; (रा० ६।२१।३४)। उपपद्यते जायते कल्पते। &amp;lsquo;दुष्टं पन्थानमासाद्य यो मोहादुपपद्यते। आत्मनो बलमविज्ञाय तदन्तं तस्य जीवितम्&amp;rsquo; (भा० शां० १३९।७८)॥ &amp;lsquo;उपसर्जनं प्रधानस्य धर्मतो नोपपद्यते&amp;rsquo; (मनु० ९।१२१)। नोपपद्यते न युज्यते न सम्बध्यते। उपसर्जनं क्षेत्रजः पुत्रः। धर्मतो धर्मेण (पितुः क्षेत्रिणः)। &amp;lsquo;परा त्वत्तो गतिर्वीर पृथिव्यां नोपपद्यते&amp;rsquo; (रा० ३।६।२०)। नोपपद्यते न संभवति। &amp;lsquo;त्वदन्यः संशयस्यास्य च्छेत्ता न ह्युपपद्यते&amp;rsquo; (गीता० ६।३९)। &amp;lsquo;दार्शं चेत्पूर्वमुपपद्येत&amp;rsquo; (खा० गृ० १।२।२)। &amp;lsquo;अन्यदुप्तं जातमन्यद् इत्येतन्नोपपद्यते&amp;rsquo; (मनु० ९।४०)। &amp;lsquo;निःसङ्गस्य ससङ्गेन कूटस्थस्य विकारिणा। आत्मनो ऽनात्मना योगो वास्तवो नोपपद्यते&amp;rsquo; (भा० आदि० १९६।१३ इत्यत्र नीलकण्ठस्य सुभाषितम्)। उक्तोऽर्थः। &amp;lsquo;क्लैब्यं मा स्म गमः पार्थ नैतत्त्वय्युपपद्यते&amp;rsquo; (गीता० २।३)। नोपपद्यते न युज्यते, तवानुरूपं न भवति। &amp;lsquo;मा विषादं गमस्तस्मान्नैतत्त्वय्युपपद्यते&amp;rsquo; (भा० वन०)। उक्तोऽर्थः। &amp;lsquo;असन्धेयमिति ह विश्वामित्र उपपपाद&amp;rsquo; (ऐ० ब्रा० ७।१७)। युक्तिभिरुपपादितवानित्यर्थः। &amp;lsquo;स मे कपिश्रेष्ठ सलक्ष्मणं प्रियं सयूथपं क्षिप्रमिहोपपादयः&amp;rsquo; (रा० ५।३७।६८)। उपपादय प्रापय उपनय मदन्तिकं नय। &amp;lsquo;रथमुपपादय&amp;rsquo; (वेणी० २)। उपपादय सज्जी कुरु। अश्वैर्योजयेति त्वक्षरार्थः। &amp;lsquo;अन्नार्थी तं त्वमन्नेन समांसेनोपपादय&amp;rsquo; (भा० आदि० १७६।२९)। उपपादय योजय। तस्यार्थ उपकल्पय। &amp;lsquo;ताश्च रोगप्रकृतयो रसान्सम्यगुपयुञ्जानमपि पुरुषमशुभेनोपपादयन्ति&amp;rsquo; (चरक० सूत्र० २८।७)। &amp;lsquo;अनुतिष्ठेत्समारब्धमनारब्धं प्रयोजयेत्। अनुष्ठितं च सद्वृत्त्या विशेषेणोपपादयेत्&amp;rsquo; (का० नी० सा० ११।५७)॥ उपपादयेत् योजयेत। सदाचरणेनानुष्ठिते कर्मणि वैशिष्ट्यं प्रकर्षमादधीत। तस्योपस्कुर्वीतेति वाक्यार्थः। &amp;lsquo;आत्मानं प्रथमं राजा विनयेनोपपादयेत्&amp;rsquo; (का० नी० सा० १।२५)। &amp;lsquo;उपांशुदण्डेन हि मां बन्धनेनोपपादयेत्&amp;rsquo; (रा० ४।५५।१०)। उक्तोऽर्थः। &amp;lsquo;समद्यान्यन्नपानानि भूयिष्ठं चोपपादयेत्&amp;rsquo; (का० सं० चि० मदात्ययचि० श्लो० ४८)। उपपादयेत् साधयेत्। &amp;lsquo;यस्तु दोषवतीं कन्यामनाख्यायोपपादयेत्&amp;rsquo; (मनु० ९।७३)। उपपादयेत् (विवाहे) दद्यात्। &amp;lsquo;वेदतत्त्वार्थविदुषे ब्राह्मणायोपपादयेत्&amp;rsquo; (मनु० ३।९६)। &amp;lsquo;सर्वस्वं वेदविहुषे ब्राह्मणायोपपादयेत्&amp;rsquo; (मनु० ११।७६)। &amp;lsquo;दक्षिणाश्चोपपाद्यन्तां याज्ञिकेभ्यः पृथक् पृथक्&amp;rsquo; (मात्स्य० पु० १७८।७३)। &amp;lsquo;काम्यकर्मफलं लब्ध्वा गुरूणामुपपादयेत्&amp;rsquo; (भा० शां० १९३।१५)। अर्पयेत्, निवेदयेत्। &amp;lsquo;अप्सु प्रवेश्य तं दण्डं वरुणायोपपादयेत्&amp;rsquo; (मनु० ९।२४४)। इहापि दानमेवार्थः, उत्तरार्धे ब्राह्मणे प्रतिपादयेदिति श्रुतेः। &amp;lsquo;(देशं) दक्षिणाप्रवणं प्रयत्नेनोपपादयेत्&amp;rsquo; (मनु० ३।२०६)। उपपादयेत् सम्पादयेदिति कुल्लूकः। अनुसन्दधीत मार्गेदित्यन्ये। &amp;lsquo;नाश्विनावार्तं भेषजेनोपपादयेताम्&amp;rsquo; (चरक० वि० ३।३८)। चिकित्सेताम् उपचरेतामित्यर्थः। &amp;lsquo;आस्थापनवमनविरेचनैस्तदहरेवोपपादयेद् उपपादनीयश्चेत्स्यात्&amp;rsquo; (चरक० वि० ७।१९)। &amp;lsquo;अर्श प्रभृत्यधीमांसं छेदेनोपपादयेत्&amp;rsquo; (चरक० चि० ५। )। उक्तोऽर्थः। &amp;lsquo;प्रयाण उपपद्यमाने&amp;rsquo; (आश्व० गृ० १।८।१)। याने संभवति सतीत्यर्थः। &amp;lsquo;आजुहाव ततो नाम्ना तदन्नमुपपादयन्&amp;rsquo; (भा० आदि० १६३।५)। उपपादयन् प्रापयन् समर्पयन्। &amp;lsquo;अविघ्नमस्तु ते देवकार्यमुपपादयिष्यतः&amp;rsquo; (रघु० ११।९१)। उपपादयिष्यतः साधयिष्यतः। &amp;lsquo;तेन मे विप्रयोगोऽयमुपपन्नस्त्वया सह&amp;rsquo; (भा० आदि० १२१।२७)। उपपन्नः प्राप्त उपनतः, जातः संवृत्तः। &amp;lsquo;तस्मै स विद्वान् उपपन्नाय प्राह&amp;rsquo; (वे० सा०)। उपपन्न उपसन्नः शिष्यत्वेनोपेतः। &amp;lsquo;शिष्यवत्त्वां नु पृच्छामि उपपन्नोस्मि तेऽनघ&amp;rsquo; (भा० आदि० ११९१)। &amp;lsquo;तद्भगवन्तमुपपन्नाः स्मः शिष्यत्वेन&amp;rsquo; (सुश्रत० सूत्र० १।२)। उक्तचर एवार्थः। &amp;lsquo;यथोपपन्नमाहारं तस्मै प्रादाज्जनाधिपः&amp;rsquo; (भा० अनु० ५२।२८)। यथोपपन्नं यथाप्राप्तम्। यादृशं लब्धमित्यर्थः। &amp;lsquo;भाषिकस्वरो वोपपन्नमन्त्रोपदेशात्&amp;rsquo; (का० श्रौ० १।८।१७)। उपपन्नः (संहितास्वरेण) युक्तः। &amp;lsquo;उपपन्नो गुणैरिष्टैः रूपवानश्वकोविदः&amp;rsquo; (भा० वन० ५३।१)। &amp;lsquo;नहि सामोपपन्नानां प्रहर्ता विद्यते क्वचित्&amp;rsquo; (रा० ४।५९।१७)। &amp;lsquo;सृजेः श्रद्धोपपन्ने कर्तर्येवेति वाच्यम्&amp;rsquo; (पा० ३।१।६३ सू० वा०)। श्रद्धोपपन्ने श्रद्धया युक्ते। &amp;lsquo;श्रद्धेव साक्षाद् विधिनोपपन्ना&amp;rsquo; (रघु० २।१६)। सत्त्वबुद्ध्युपपन्नो व्यसनग्रस्तमानसः। &amp;lsquo;श्रीभिः षण्ड इव स्त्रीभिरलसः परिभूयते&amp;rsquo; (का० नी० सा० १४।२०।८)। &amp;lsquo;ब्रवीतु भगवान्नीतिमुपपन्नो स्म्यहं प्रभो&amp;rsquo; (भा० शां० १०५।४)। उपपन्नः पौरुषेण युक्त इत्यर्थः। &amp;lsquo;उपपन्ना त्वया भैमी त्वं च भैम्या महीपते&amp;rsquo; (भा० वन० ७६।३९)। उपपन्ना सदृशीत्यर्थः। &amp;lsquo;उपपन्ना हि दारेषु प्रभुता सर्वतोमुखी&amp;rsquo; (शा० ५।२६)। उपपन्ना युक्ता, समुचिता, स्वाभाविकी, सिद्धा। &amp;lsquo;कामकारो महाप्राज्ञ गुरूणां सर्वदाऽनघ। उपपन्नेषु दारेषु पुत्रेषु च विधीयते&amp;rsquo; (रा० २।१०१।१८)॥ उपपन्नाः समताः। शरणं गताः पराधीना इति चाक्षरार्थः। &amp;lsquo;पुरुषः कैश्च कर्मभिः। उपपन्नान् सुखान्भोगानुपाश्नाति&amp;rsquo; (भा० अनु० १४४।५८)। &amp;lsquo;छेद्यभेद्यलेख्यव्यधनैरुपपन्नैरुपपाद्य कर्णम्&amp;rsquo; (सुश्रुत० १।५६।२०)। उपपन्नैरौपयिकैः। &amp;lsquo;कथं चिन्मृगशावाक्षी विश्वासमुपपादिता&amp;rsquo; (रा० ५। )। उपपादिता प्रापिता। &amp;lsquo;भ्रात्रा सुनाभेन तदोत्सवे कृते सा शङ्कराभ्याशमथोपपादिता&amp;rsquo; (वामन० पु० ५३।३५)। &amp;lsquo;एतस्य हि पिता नागश्चिकुरो नाम मातले। नचिराद्वैनतेयेन पञ्चत्वमुपपादितः&amp;rsquo; (भा० ५।१०३।२४)। उक्तोऽर्थः। &amp;lsquo;उपपादितमद्येह चिरकालान्मनोगतम्&amp;rsquo; (भा० वन० ११।२८)। उपपादितं साधितम्। &amp;lsquo;तत्तथैवोपपादितम्।&amp;rsquo; (भा० पु० ११।६।२१)। &amp;lsquo;त्वया सह गदायुद्धं त्रिदशैरुपपादितम्&amp;rsquo; (भा० शल्य० ५६।४०)। उपपादितं साधितम्, जनितम्। &amp;lsquo;सहन्ते पापमात्रोपपादितां दुःखवह्निकणिकाम्&amp;rsquo; (हर्ष०)। उक्तोऽर्थः। &amp;lsquo;तत्सुषेणमतं कार्यं देशकालोपपादितम्&amp;rsquo; (रा० ४।४३।६६)। देशकालोचितमित्यर्थः। &amp;lsquo;जघने लक्षणं देव्याः केनेदमुपपादितम्&amp;rsquo; (बृ० क० म०)। उपपादितं साधितं निर्मितं कृतम्। &amp;lsquo;देशमात्राकालोपपादितैः। भेषजैः&amp;rsquo; (चरक० सूत्र० १।६१)। उपपादितैः कल्पितैः, साधितैः। &amp;lsquo;रक्षःकपीन्द्रैरुपपादितानि… जलानि…&amp;rsquo; (रघु० १४।८)॥ उपपादितानि उपनीतानि। &amp;lsquo;उपायनानि पश्यन् पुलिन्दैरुपपादितानि&amp;rsquo; (रघु० १६।३२)। उपपादितानि समर्पितानि उपहृतानि। &amp;lsquo;अक्षयोऽयं निधी राज्ञां यद्विप्रेषूपपादितम्&amp;rsquo; (याज्ञ० १।३१५)। उपपादितं दत्तम्। &amp;lsquo;यवाढकः पितुर्गुहे ब्राह्मणायोपपादितः&amp;rsquo; (बृ० श्लो० सं० ४।१०९)। उक्तोऽर्थः। &amp;lsquo;केऽमीत्यनेन पदेन वाच्यमस्पष्टमभिदधता प्रतीयमानं वस्त्वक्लिष्टमनन्तमर्पयता का छाया नोपपादिता&amp;rsquo; (ध्वन्या० लो० ३।३८)। उपपादिता उत्पादिता। &amp;lsquo;यादृशं तूप्यते बीजं क्षेत्रे कालोपपादिते&amp;rsquo; (मनु० ९।३६)। ग्रीष्मादिकाले वर्षादिना संस्कृत इति कुल्लूकः। &amp;lsquo;उताब्रह्मचारी यथोपपादमूत्रपुरीषो भवति&amp;rsquo; (नास्याचमनकालो विद्यते) (आप० ध० २।६।२५) इत्यत्रोज्ज्वलायां समुद्धृतं वचनम्)। यथोपपादं यथासंभवम्। यथाप्राप्तम्। &amp;lsquo;आसीनः पितृभ्यो दद्याद्यथोपपादमितरान्&amp;rsquo; (गो० गृ० १।४।१४)। उक्तोऽर्थः। इतरानिति द्वितीया त्वपभ्रंशोऽसह्यः। &amp;lsquo;कार्श्यं येन त्यजति विधिना स त्वयैवोपपाद्यः&amp;rsquo; (मेघ० ३०)। उपपाद्यः साध्यो विधेयो निर्मेयः। &amp;lsquo;नित्यं च समचित्तत्वमिष्टानिष्टोपपत्तिषु&amp;rsquo; (गीता० १३।९)। उपपत्तिः प्राप्तिः। &amp;lsquo;मुदं विषादः शरदं हिमागमस्तयो र्विवस्वान् सुकृतं कृतघ्नता। प्रियोपपत्तिः शुचमापदं नयः श्रियः समृद्धा अपि हन्ति दुर्नयः&amp;rsquo; (तन्त्रा० ३।१०।१४३)॥ उक्तोऽर्थः। &amp;lsquo;मनः समाधाय जयोपपत्तौ&amp;rsquo; (रा० ४।३।३९)। उपपत्तिर्लब्धिः। &amp;lsquo;अचिन्तितेन कामानामुपपत्तिर्नराधिप&amp;rsquo; (हरि० २।९१।८)। &amp;lsquo;देहोपपत्तये भूयस्तमेव प्रत्यपद्यत&amp;rsquo; (भा० पु० १०।५५।१)। कामः कर्ता। तं वासुदेवम्। देहोपपत्तिः शरीरप्राप्तिः। &amp;lsquo;स्वार्थोपपत्तिं प्रति दुर्बलाशः&amp;rsquo; (रघु० ५।१२)। उक्तोऽर्थः। &amp;lsquo;अथोपपत्तिं छलनापरोऽपराम्&amp;rsquo; (शिशु० १।६९)। उपपत्तिर्जन्म। &amp;lsquo;मनुष्याणां तु मध्याह्ने प्रदद्यादुपपत्तिभिः&amp;rsquo; (भा० अनु० २३।२)। उपपत्तिः प्रतिपत्तिः। उपपत्तिभिः=आदरादिभिः। &amp;lsquo;प्रियेषु यैः पार्थ विनोपपत्तेः&amp;rsquo; (कि० ३।५२)। विनोपपत्तेः=अकारणम्, अहेतुकम्। &amp;lsquo;देवि सोपपत्तिकमभिहितम्&amp;rsquo; (नागा० ५)। सोपपत्तिकं युक्तियुक्तम्। &amp;lsquo;उपपत्तिमदूर्जिताश्रयं नृपमूचे वचनं वृकोदरः&amp;rsquo; (किं० २।१)। उक्तोऽर्थः। &amp;lsquo;नोपपत्त्या न वा युक्त्या त्वसद् ब्रूयादसंशयम्&amp;rsquo; (भा० शां० २७५।८)। &amp;lsquo;उपपत्त्योपलब्धेषु लोकेषु समो भव&amp;rsquo; (भा० शां० २८८।११)। उपपत्तिः समापत्ति र्यदृच्छा दैवयोगः। लोकेषु विषयेषु। &amp;lsquo;सत्येन हि स्थितो धर्म उपपत्त्या तथा नरे&amp;rsquo; (भा० शां० १००।२)। उपपत्तिर्मरणनिश्चयः। ध्रुवो मृत्युरिति भिया धर्मश्चर्यत इति भावः। &amp;lsquo;यावन्मानुष्यके शक्यमुपपादयितुम्।&amp;rsquo; कादम्बर्यां तारापीडस्य देवीं प्रत्युक्तिः। उपपादयितुं साधयितुम्।** &amp;lsquo;अपि त्वां न लभेत्कर्ण राज्यलम्भोपपादनम्&amp;rsquo; (भा० उ० १४२।२)। उपपाद्यते साध्यते ऽनेनेत्युपपादनं साधनमुपायः। &amp;lsquo;अधिकरणं त्वेकन्यायोपपादनम्&amp;rsquo; (हारा०)। उपपादनं साधनं युक्त्यादिभिः स्थापनम्। &amp;lsquo;परहितसुखोपपादनपरः&amp;rsquo; (अवदा० कुम्भजा० )। उपपादनं साधनम्। &amp;lsquo;उपपादुका देवनारकाः&amp;rsquo; (हारा०)। स्वयंजन्मान इत्यर्थः। &amp;lsquo;दिव्योपपादुका देवाः&amp;rsquo; (अमरः)। दिव्यजन्मान इत्यर्थः। &amp;lsquo;उपपादुकं सत्त्वम्&amp;rsquo; (पा० ३।२।१५४ सूत्रे वृत्तौ)।  पीड्  पीड् (पीड अवगाहने)। &amp;lsquo;उपरुध्यारिमासीत राष्ट्रं चास्योपपीडयेत्&amp;rsquo; (मनु० ७।१९५)। उपपीडयेत् कदर्थयेत्, उत्सादयेत्। &amp;lsquo;पार्श्वोपपीडं शेते&amp;rsquo; (पा० ३।४।४९ सूत्रे वृत्तौ)। पार्श्वयो र्निपीड्येत्यर्थः।  पा  पा (पा पाने)। &amp;lsquo;यद्युपपाय्यमानो न पिबेत्&amp;rsquo; (आप० श्रौ० ९।१८।११)। उपपाय्यमान उपनीय पाय्यमानः, अपां समीपे नीतः सन्पानं कार्यमाणः।  पृच्  पृच् (पृची सम्पर्के)। &amp;lsquo;वीरेषु वीराँ उप पृङ्धि नस्त्वम्&amp;rsquo; (ऋ० २।२४।१५)। उपपृङ्धि सम्पृक्तान्कुरु। पौत्रानपि लभेमहीत्यर्थ इति सायणः। &amp;lsquo;उप क्षत्रं पृञ्चीत हन्ति राजभिः&amp;rsquo; (ऋ० १।४०।८)। उपपृञ्चीत आत्मनि सम्पृक्तं कुर्यात्। वर्धयेदिति भावः। क्षत्रं बलम्। &amp;lsquo;उपेदमुपपर्चनमासु गोषूप पृच्यताम्&amp;rsquo; (ऋ० ६।२८।८)। उपपर्चनमाप्यायनमिति सायणः। गर्भाधानमित्यन्ये साम्प्रतिकाः। उपपृच्यतां समीपे निधीयताम्। &amp;lsquo;उपेन्नु मघवन्भूय इन्नु ते दानं देवस्य पृच्यते&amp;rsquo; (तै० सं० १।४।२२)। **यजमानस्यात्यन्तं समीपे सम्बध्यत इत्यर्थः। यजमानेन हवि र्दीयत इत्युक्तं भवति। देवस्य दातुस्ते दानं यजमानं प्रति पृच्यते (संनिकृष्यते) इत्युवटमहीधरौ&amp;rsquo; (वा० सं० ३।३४)। &amp;lsquo;यौवने जीवानुपपृञ्चती जरा&amp;rsquo; (अथर्व० १८।४।५०)। उपपृञ्चती (जीवैः) सम्प्रयुज्यते।  प्रच्छ्  प्रच्छ् (प्रच्छ ज्ञीप्सायाम्)। &amp;lsquo;उपपृच्छामहे गत्वा विदुरं च महामतिम्&amp;rsquo; (भा० सौ० २।३३)। उपेत्य प्रक्ष्याम इत्यर्थः। &amp;lsquo;सोऽहं पितुर्नियोगात्त्वामुपप्रष्टुमिहागतः&amp;rsquo; (भा० शां० ३२६।१२)। उक्तोऽर्थः।  प्लु  प्लु (प्लुङ् गतौ)। &amp;lsquo;अथवा यथैवान्यान्यपि पदकार्याण्युपप्लवन्ते रुत्वं जश्त्वं चैवेदमपि पदकार्यमुपप्लोष्यते&amp;rsquo; (न पदान्तद्विर्वचनेति सूत्रे भाष्ये)। उपप्लवन्ते प्राप्नुवन्ति। &amp;lsquo;तस्यातिमात्रेणोरः क्षण्यते। तस्योरः क्षतमुपप्लवते&amp;rsquo; (चरक० नि० ६।४)। उपप्लवते व्याप्नोति। &amp;lsquo;तानि तान्यङ्गान्युपप्लवन्ते तेषु महाकषायेषु&amp;rsquo; (चरक० सूत्र० ४।२०)। उपप्लवन्त आवर्तन्ते पुनः पुनः पठ्यन्त इत्यर्थः। &amp;lsquo;तानेतान् साम गायमानान् वागुपाप्लवत&amp;rsquo; (पञ्च० ब्रा० १२।५।१४)। &amp;lsquo;उपाप्लवत उपागच्छत् अर्थाच्च तात धर्माच्च तव बुद्धिरुपप्लुता&amp;rsquo; (भा० उ० ४९।२५)। उपप्लुता भ्रष्टा। उपप्लुतेक्षणः=अश्रुपूर्णनयनः। &amp;lsquo;जगदालोक्य तत् तादृगुक्तोपप्लवाप्लुतम्&amp;rsquo; (यो० वा० ६।२ १३४।१३६)। उपप्लव आप्लाबे निमग्नमित्याह। &amp;lsquo;समुद्रोपप्लुतास्तत्र लोका भूरादयो नृप&amp;rsquo; (भा० पु० ८।२४।७)। पूर्वोदित एवार्थः। &amp;lsquo;पौलस्त्योपप्लुता हरिम्।…अभिजग्मुः&amp;rsquo; (रघु० १०।५)। उपप्लुताः पीडिताः। उपद्रुता इति त्वक्षरार्थः। &amp;lsquo;उपप्लुतमघौधेनात्मानं नावबुध्यसे&amp;rsquo; (रा० २।७।१४)। उक्तोऽर्थः। &amp;lsquo;आर्तांमुपप्लुतां दीनां निमग्नां शोकसागरे&amp;rsquo; (भा० आश्व० ६९।११)। &amp;lsquo;भवतो द्यूतदोषेण सर्वे वयमुपप्लुताः&amp;rsquo; (भा० वन० ५२।१३)। उपप्लुताः कदर्थनां प्राप्ताः। &amp;lsquo;उपप्लुतमिवादित्यं सधूममिव पावकम्&amp;rsquo; (भा० आश्व० ११।२)। उपप्लुतमुपरक्तं सोपरागं ग्रहग्रस्तम्। &amp;lsquo;उपप्लुतं यथा सोमं संशुष्कमिव सागरम्&amp;rsquo; (भा० द्रोण० ४९।१८)। उक्तोऽर्थः। &amp;lsquo;कुर्यामहं जितः कर्म स्वयमात्मन्युपप्लुते&amp;rsquo; (भा० सभा० ६५।२८)। उपप्लुतो जितः। &amp;lsquo;जीवन्पुनः शश्वदुपप्लवेभ्यः प्रजाः प्रजानाथ पितेव पासि&amp;rsquo; (रघु० २।४८)। उपप्लव उपद्रवः, विघ्नः। &amp;lsquo;कच्चिन्न वाय्वादिरुपप्लवो वः श्रमच्छिदामाश्रमपादपानाम्&amp;rsquo; (रघु० ५।६)। उपप्लवो बाधकः। &amp;lsquo;उपप्लवाय भूतानां धूमकेतुरिवोत्थितः&amp;rsquo; (कु० २।३२)। उपप्लवो विनाशः। &amp;lsquo;वनोपप्लवः।&amp;rsquo; वनव्यसनं दावादिकृतो वनविनाशः। &amp;lsquo;चन्द्रमिवोपप्लवान्मुक्तम्&amp;rsquo; (विक्रम० १।११)। उपप्लव उपरागो ग्रहणम्। &amp;lsquo;उपप्लवविनिर्मुक्तां मूर्ति चान्द्रमसीमिव&amp;rsquo; (कथा० १६।१०५)। &amp;lsquo;उपप्लवांस्तथा घोराञ् शशिनस्तेजसस्तथा&amp;rsquo; (भा० शां० ३०१।३६)। उक्तोऽर्थः। &amp;lsquo;यथा त्वमस्मान्भजसे वर्तमानान् उपप्लवे&amp;rsquo; (भा० द्रोण० ११०।६५)। उपप्लवे विमर्दे। &amp;lsquo;मायया विभ्रमच्चित्तो न वेद स्मृत्युपप्लवात्&amp;rsquo; (भा० पु० १०।८४।२५)। स्मृत्युपप्लवः स्मृतिभ्रंशः स्मृतिप्रमोषः। &amp;lsquo;विकल्पो वस्तुनिर्भासादसंवादादुपप्लवः&amp;rsquo; (सर्व० द० सं० पृ० ४४)। उपप्लवो भ्रमः। &amp;lsquo;प्रतिलक्ष्यं लक्षणोपप्लवः।&amp;rsquo; लक्षणभेदः। &amp;lsquo;गन्धर्वाणामुपप्लवे&amp;rsquo; (भा० आदि० १३९।२०)। उपप्लव आस्कन्दः। &amp;lsquo;उत्सार्य जनं युद्धमासीदुपप्लवे बलिनोः संयुगे&amp;rsquo; (भा० सभा० २३।२५)। उपप्लवे युद्धभूमौ। &amp;lsquo;निषेधवाक्यानां व्यक्तिपक्षे विनिगमनाविरहादुपप्लवः&amp;rsquo; (प्रदीपोद्द्योते)। उपप्लवो ऽध्यास इति नानार्थसंक्षेपे केशवः। &amp;lsquo;नृपा उपप्लविनः परेभ्यो धर्मोत्तरं मध्यममाश्रयन्ते&amp;rsquo; (रघु० १३।७)। उपप्लविनो भयवन्त इति मल्लिः। आपन्ना इति परे।  बन्ध्  बन्ध् (बन्ध बन्धने)। &amp;lsquo;त्वमग्ने यातुधानानुपबद्धाँ इहावह&amp;rsquo; (अथर्व० १।७।७)। उपबद्धान् रज्ज्वादिबद्धहस्तपादाद्यवयवान्। &amp;lsquo;तस्यै हावि र्द्व्युरणा शयन उपबद्धाऽऽस&amp;rsquo; (श० ब्रा० ११।५।१।१)। अन्तिके बद्धा उपबद्धा। &amp;lsquo;नामधेयमपि गुणफलोपबन्धेनार्थवत्&amp;rsquo; (मी० १।४।१।२ शा० भा०)। उपबन्धो योगः सम्बन्धः। &amp;lsquo;चोदनागुणेषु क्लृप्त्युपबन्धाभ्याम्&amp;rsquo; (का० श्रौ० १।८।२२)। उपबन्धो योगः। इह संख्यायोगः। &amp;lsquo;बन्धोपबन्धपतनोत्थित&amp;ndash;&amp;rsquo; (चौर० ४८)। बन्धः पङ्कजासनादिः। उपबन्ध एतत्प्रभेदः। &amp;lsquo;अपि वा सीमेत्यनर्थकमुपबन्धमाददीत&amp;rsquo; (नि० १।७।३)। &amp;lsquo;अपि वाधीयाने युरुपबन्धः&amp;rsquo; (नि० १।८।१)। उपबन्धः प्रत्ययः, नामकरणः।  बृह्  बृह् (बह उद्यमने)। &amp;lsquo;उप बर्बृहि वृषभाय बाहुम्&amp;rsquo; (ऋ० १०।१०।१०)। उपबर्हणं कुरु (आलिङ्गनाय)। उपोद्यच्छ परिष्वङ्गायेत्याह। &amp;lsquo;श्यावाश्वस्तुताय या दोर्वीरायोपबर्बृहत्&amp;rsquo; (ऋ० ५।६१।५) उक्तोऽर्थः। उपधानं तूपबर्हः स्यात् इत्यमरः। &amp;lsquo;वेद आस्तरणं ब्रह्मोपबर्हणम्&amp;rsquo; (अथर्व० १५।३।७)। &amp;lsquo;चित्तिरा उपबर्हणम्&amp;rsquo; (ऋ० १०।८५।७)। &amp;lsquo;आः&amp;rsquo; इत्यस्ते र्लङि प्रथमपुरुषैकवचने रूपम्। ईडागमो न कृतः। &amp;lsquo;पुराण्यासन्दी सोपवर्हणा&amp;rsquo; (श० ब्रा० १३।८।४।१०)। उक्तोऽर्थः। &amp;lsquo;क्षां दासायोपबर्हणीं कः&amp;rsquo; (ऋ० १।१७४।७)। उपबर्हणी शय्या।  बृह्  बृह् (बृह वृहि बृद्धौ)। &amp;lsquo;घण्टास्वनेन तान्तादानम्बिकोपबृंहयत्&amp;rsquo; (मार्क० पु० ५७।६४)। अवर्धयत्, स्फीतानकरोत्।  ब्रू  ब्रू (ब्रूञ् व्यक्तायां वाचि)। &amp;lsquo;द्विता यदीं …नमस्यन्त उपवोचन्त भृगवः&amp;rsquo; (ऋ० १।१२७।७)। उपवोचन्त उपेत्य ब्रुवन्ति। &amp;lsquo;तं मेधेषु प्रथमं देवयन्तीर्विश उप ब्रुवते&amp;rsquo; (ऋ० १।७७।३)। स्तुतिभिरुपेत्य कथयन्तीति। &amp;lsquo;(द्यावापृथिवी)। उप ब्रुवे नमसा यज्ञे अस्मिन्&amp;rsquo; (ऋ० १।१८५।७)। उपब्रुवे उपेत्य स्तौमि। &amp;lsquo;इन्द्रं वृत्राय हन्तवे पुरुहूतमुप ब्रुवे&amp;rsquo; (अथर्व० २०।१९।५)। उक्तोऽर्थः। &amp;lsquo;स्वस्तये वायुमुप ब्रवामहै&amp;rsquo; (ऋ० ५।५१।१२)। उपब्रुवामहै स्तुमः। &amp;lsquo;इयं नार्युप ब्रूते लाजानावपन्तिका&amp;rsquo; (अथर्व० १४।२।६३)। उपब्रूते प्रार्थयते। &amp;lsquo;यस्त्वा देवि सरस्वत्युपब्रूते धने हिते&amp;rsquo; (ऋ० ६।६१।५)। उपेत्य स्तौति। &amp;lsquo;तनूपानं परिपाणं कृण्वाना यदुपोचिरे सर्वं तदरसं कृधि&amp;rsquo; (अथर्व० ५।८।६)। उपोचिरे उपोदुः, उपावदन्, आत्मानं प्रेरितवन्त इति वा। अयं चान्त्योपि न न रोचते नोऽर्थः। कृति प्रत्यये तदुपलम्भात्। यथा&amp;ndash;वेषि ह्यध्वरीयतामुपवक्ता जनानाम् ( ऋ० ४।९।५)। हविर्दानलक्षणे कर्मणि वचनेन प्रयोक्ता प्रेरक इत्यर्थः।  भुज्  भुज् (भुज पालनाभ्यवहारयोः)। &amp;lsquo;उप वयं तं भुञ्जामः&amp;rsquo; (छां० उ० ४।११।२)। उपभुञ्जामः=उपभुञ्ज्मः=पालयामः। &amp;lsquo;न भोक्ष्ये न च पानीयमुपभोक्ष्ये कथं चन&amp;rsquo; (भा० शां० २७।२५)। उपोऽर्थे नान्तरं करोति। यथाऽश्नात्युपाश्नाती समानार्थौ तथा भुज्युपभुजी अपि।  भू  भू (भू सत्तायाम्)। &amp;lsquo;उप मामुच्चा युवति र्बभूयाः&amp;rsquo; (ऋ० १०।१८३।२)। उपबभूयाः=उपेत्य भूयाः। &amp;lsquo;अस्मिन्यज्ञ उप भूय इन्नु मेऽविक्षोभाय परिधीन् दधामि&amp;rsquo; (तै० ब्रा० ३।७।६।७)। &amp;lsquo;अस्या ऊ षु ण उप सातये भुवः&amp;rsquo; (ऋ० १।१३८।४)। उपभुवः=समीपे भव, सहायो भव। &amp;lsquo;यः कल्याणगुणाञ्ज्ञातीन् द्वेषान्नोपबुभूषति&amp;rsquo; (भा० शां० ३५१४)। सहायभावमुपगन्तुं नेच्छति साचिव्यं न चिकीर्षति।  भृ  भृ (भृञ् भरणे, भृञ् धारणपोषणयोः)। &amp;lsquo;उपभृद् इति स्रुज्विशेषः। इमानि च रूपान्तराणि स्रुचः&amp;ndash;खादिरः स्रुवः, पर्णमयी जुहूः, आश्वत्थी उपभृत्, वैकङ्कती ध्रुवा। एतद्वै स्रुचां रूपम्&amp;rsquo; (श० ब्रा० १।३।२।२)।  मद्  मद् (मदी हर्षे)। &amp;lsquo;यथेदमप्येतर्हि ज्ञातीनां यं गरिष्ठे (कर्मणि) युञ्जन्ति तमुपमदन्ति&amp;rsquo; (श० ब्रा० १।४।२।१)। उपमदन्ति स्तुवन्ति।  मन्  मन् (मन ज्ञाने, मनु अवबोधने)। &amp;lsquo;वचो वः समवेतार्थं तातैतदुपमन्महे।&amp;rsquo; (भा० पु० उत्तरार्धे १०।८५।२२)। उपमन्महे प्रतीमः, जानीमः। नार्थ उपेन। उपस्य चेहैव मनुतिना योगो नेतरत्र।  मन्त्र्  मन्त्र् (मत्रि गुप्तपरिभाषणे)। &amp;lsquo;तामुभय उपमन्त्रयाञ्चक्रिरे&amp;rsquo; (श० ब्रा० १।४।१।३४)। उपमन्त्रयाञ्चक्रिरे स्वैरं मन्दमन्दं निमन्त्रयाञ्चकिरे। &amp;lsquo;तमुपामन्त्रयन्त&amp;rsquo; (शां० ब्रा० १।२)। उपामन्त्रयन्त आह्वयन्। &amp;lsquo;उशना वै काव्यो ऽसुराणां पुरोहित आसीत् तं देवाः कामदुघाभिरुपामन्त्रयन्त&amp;rsquo; (पञ्च० ब्रा० ७।५।२०)। उपच्छन्दयामासुरित्यर्थः। &amp;lsquo;प्रियामनुगतः कामी बचोभिरुपमन्त्रयन्&amp;rsquo; (भा० पु० ९।१८।३५)। उपमन्त्रयन् उपमन्त्रयमाणः, उपच्छन्दयन् प्रसादयन्, अनुनयन्। &amp;lsquo;तस्मिन्कृते तदा देवी कीचकेनोपमन्त्रिता। सदेष्णा प्रेषयामास&amp;rsquo; (भा० वि० १५।९)॥ उपमन्त्रिता प्रार्थिता उपच्छन्दिता। &amp;lsquo;उपमन्त्रणं रहस्युपच्छन्दनम्&amp;rsquo; (पा० १।३।४७ सूत्रे वृत्तौ)। &amp;lsquo;हसनामुपमन्त्रिणः&amp;rsquo; (ऋ० ९।११२।४)। उपमन्त्रिणो नर्मसचिवा इति सायणः। हसनामित्यत्र वाचमित्यध्याहार्यम्।  मस्ज्  मस्ज् (टुमस्जो शुद्धौ)। &amp;lsquo;उपमङ्क्ष्यति स्या (=सा पृथिवी) सलिलस्य मध्ये&amp;rsquo; (श० ब्रा० १३।७।१।१५)। ** उपमङ्क्ष्यति निमङ्क्ष्यति।**  मा  मा (माङ् माने)। &amp;lsquo;उप नो वाजान् मिमीहि&amp;rsquo; (अथर्व० २०।३७।११)। उपमिमीहि प्रयच्छ। &amp;lsquo;अस्मभ्यं चित्राँ उप माहि वाजान्&amp;rsquo; (ऋ० ४।२२।१०)। उक्तोऽर्थः। &amp;lsquo;पूर्वीष्ट इन्द्रोपमातयः पूर्वीरुत प्रशस्तयः&amp;rsquo; (ऋ० ८।४०।९)। उपमातयो दानानीति सायणः। &amp;lsquo;का अस्य पूर्वीरुपमातयो ह&amp;rsquo; (ऋ० ४।२३।३)। उक्तोऽर्थः। &amp;lsquo;अस्मभ्यं चित्राँ उप माहि वाजान्&amp;rsquo; (ऋ० ४।२२।१०)। उपमाहि देहि।  मान्  मान् (मानेर्जिज्ञासायां सनि मीमांस इति धातुः)। &amp;lsquo;तस्य नोपमीमांसाऽस्ति&amp;rsquo; ( श० ब्रा० ११।४।२।१२)। उपमीमांसा विचारणा शङ्का विमर्शः।  मुच्  मुच् (मुच्लृ मोक्षणे)। &amp;lsquo;आसन्द्या उपानहा उपमुञ्चते&amp;rsquo; (श० ब्रा० ५।५।३।७)। आसन्द्याश्चतुष्किकायाश्चरणाववतार्योपानहोर्धरत इत्याह। बध्नातीत्यक्षरार्थः। प्रायेणात्रार्थ आङ्पूर्वस्य मुचेः प्रयोगः प्रतिपूर्वस्य वा। वाक्ये चरणशब्दस्य चाप्रयोगः। &amp;lsquo;कार्ष्णीं उपानहावुपमुञ्चते&amp;rsquo; (तै० सं० ५।४।४।१७)।  मुद्  मुद् (मुद हर्षे)। &amp;lsquo;ब्रह्माहुतीरुपमोदमानम्&amp;rsquo; (तै० ब्रा० ३।१२।३।३)।  मृ  मृ (मृङ् प्राणत्यागे)। &amp;lsquo;तूष्णीमेवेत्याभ्यवेत्योपमारयति&amp;rsquo; (श० ब्रा० २।५।२।४६)। अप्सु निमज्जयतीत्यर्थः।  मृज्  मृज् (मृजू शुद्धौ)। &amp;lsquo;एतं मृजन्ति मर्ज्यमुप द्रोणेष्वायवः&amp;rsquo; (ऋ० ९।१५।७)। उपमृजन्ति निष्पीडयन्ति आस्फालयन्ति। &amp;lsquo;अथ यदुपमार्ष्टि तत्पितृषु चौषधीषु च जुहोति&amp;rsquo; (श० ब्रा० २।३।१।१९)। उक्तोऽर्थः।  मृद्  मृद् (मृद क्षोदे)। &amp;lsquo;यदा नाभूद्रतान्तोऽस्य (शङ्करस्य) गतेष्वब्दशतेष्वपि। तदा तदुपमर्देन चकम्पे भुवनत्रयम्&amp;rsquo; (कथा० २०।७३)॥ उपमर्दोऽवपीडनम्। &amp;lsquo;अन्यासु तावद् उपमर्दसहासु भृङ्ग। लोलं विनोदय मनः सुमनोलतासु&amp;rsquo; (सा० द० )। उपमर्दो बाधः। &amp;lsquo;अन्यतरोपमर्देन ह्यन्यतरद् बुद्धावारोहति&amp;rsquo; (शा० दी० पृ० ११४)। उक्तोऽर्थः। &amp;lsquo;हयहस्तिकरीषैश्च उपमर्दः कृतो भृशम्&amp;rsquo; (रा० २।११७।३)। उपमर्दो भूमेरशुचिता। &amp;lsquo;…नावदिष्यत्स्वयं यदि। अभविष्यदिदं शास्त्रं पाणिनीयोपमर्दकम्&amp;rsquo; (कथा० ७।१२)। उपमर्दकमुत्सादकम्।  म्लुच्  म्लुच् (म्लुचु गतौ)। &amp;lsquo;स तत एवौषधीनां मूलान्युपमुम्लोच&amp;rsquo; (श० ब्रा० १।२।५।८)। मूलेष्वन्तर्दध इत्यर्थः।  यज्  यज् (यज देवपूजासङ्गतिकरणदानेषु)। &amp;lsquo;स्त्रियश्चोपयजेरन्&amp;rsquo; (पा० गृ० २।१७।१८)। उपयजेरन् बलिकर्म कुर्युः।  यत्  यत् (यती प्रयत्ने)। &amp;lsquo;इमं स पाप्मा नोपयतते&amp;rsquo; (श० ब्रा० ८।५।१।७)। नोपद्रवति नोपैतीत्यर्थः।  यम्  यम् (यम उपरमे)। &amp;lsquo;अन्तरिक्षेणोपयच्छामि&amp;rsquo; (श० ब्रा० १४।२।१।१७)। गृह्णामीत्यर्थः। &amp;lsquo;उपयच्छोपयमनीः&amp;rsquo; (श० ब्रा० ९।२।३।१)। उक्तोऽर्थः। &amp;lsquo;स्वं शाटकान्तमुपयच्छति&amp;rsquo; (पा० १।३।५६ सूत्रे भाष्ये)। &amp;lsquo;कोपात्काश्चित् प्रियैः प्रत्तमुपायंसत नासवम्&amp;rsquo; (भट्टि० ८।३३)। उदितचर एवार्थः। &amp;lsquo;निर्मृज्योपयच्छति&amp;rsquo; (कौ० सू० ४२।१-५)। स्वीकरोतीत्यर्थः। &amp;lsquo;तानि मृत्युः श्रमो भूत्वोपयेमे&amp;rsquo; (श० ब्रा० १४।४।३।११)। उपयेमे स्वीचकार, वशे चकार, स्वायत्तान्यकार्षीत्। &amp;lsquo;परस्य भार्यामुपयच्छति&amp;rsquo; (काशिका)। दासीत्वेन परिगृह्णातीत्यर्थः। &amp;lsquo;नाभ्रात्रीमुपयच्छेत&amp;rsquo; (नि० ३।५)। उपयच्छेत उद्वहेत्, परिणयेत्। &amp;lsquo;बुद्धिरूपशीललक्षणसम्पन्नामरोगामुपयच्छेत&amp;rsquo; (आश्व० गृ० १।५।३)। उक्तोऽर्थः। &amp;lsquo;एतास्तिस्रस्तु भार्यार्थे नोपयच्छेत्तु बुद्धिमान्&amp;rsquo; (मनु० ११।१७२)। उक्तचर एवार्थः। संविशेदिति तु कोषकृन्मोनियर्। &amp;lsquo;आत्मानुरूपां विधिनोपयेमे&amp;rsquo; (कु० १।१८)। उपयेमे परिणिनाय। &amp;lsquo;अथैनामुपयच्छते&amp;rsquo; (हिरण्य० गृ० १९।३)। अवकिरते मिथुनी भवतीत्यर्थः। &amp;lsquo;बर्हिषोपयम्योदङ् पर्यावृत्त्य प्राचीनदण्डयोदीचीनदण्डया वा स्रुचा&amp;rsquo; (भा० श्रौ० ६।१३।८)। बर्हिषि निधायेत्यर्थः। &amp;lsquo;प्रथमायां त्रिरनूकायामुपयमनीभिरुपयम्य हरति&amp;rsquo; (आप० श्रौ० ७।२।६)। उपयम्य गृहीत्वा। &amp;lsquo;अथोपयन्त्रा सदृशेन युक्ताम्&amp;rsquo; (रघु० ७।१)। उपयन्त्रा वरेण। &amp;lsquo;कौमारापूर्ववचने&amp;rsquo; (पा० ४।२।१३) इत्यत्र आद्य उपयन्तरि प्रत्ययः, द्वितीय उपयतायामिति विवेक इति बालमनोरमा। तत्रोपयन्तेति वोढारं पतिमाचष्टे। &amp;lsquo;कन्या त्वजातोपयमा&amp;rsquo; (सा० द०)। उपयमो विवाहः। &amp;lsquo;निबन्धः खल्वेकग्रन्थोपयमोऽर्थानाम्&amp;rsquo; (३।२।४३ न्यायभाष्ये)। एकग्रन्थोपयताः खल्वर्था अन्योन्यस्मृतिहेतवः (इति च तत्रैव)। उपयमो निबन्धः प्रतिपादनम्। &amp;lsquo;विभाषोपयमने&amp;rsquo; (पा० १।२।१६)। उपयमनं विवाहः। &amp;lsquo;इत्यभ्रातृकाया उपयमने प्रतिषेधः&amp;rsquo; (नि० ३।५।५ दुर्गवृत्तौ)। उक्तोऽर्थः। &amp;lsquo;दक्षिणत उदङ्ङासीन ऋत्विगुपयमनं कारयेत्&amp;rsquo; (लौ० गृ० १५।३)। उक्तोऽर्थः। दातृप्रतिग्रहीतृसम्बन्धं कारयेदित्यर्थ इति देवपालः। भक्षणसाधनो य उपयमनाख्यः पात्रविशेष इति अथर्व० ७।७७।३ &amp;lsquo;योअश्विनोश्चमसो देवपानः&amp;rsquo; इत्यत्र सायणभाष्यम्। &amp;lsquo;उद्यच्छन्तीध्ममुपयच्छन्त्युपयमनीः&amp;rsquo; (श० ब्रा० ९।२।३।१)। उपययमनीरुपधानभूतान्यन्तःस्थलानि सिकतादिमयानि। अन्यत्र पात्रविशेषोप्युपयमनी भवति। तद्यथा&amp;ndash;द्वन्द्वं पाचाण्युपसादयति–उपयमनीं महावीरं परीशासौ पिन्वने (श ब्रा० १४।१।३।१)। &amp;lsquo;उपयमनकुशानादाय&amp;rsquo; (पा गृ० १।१।९)। यत्र किं चिद् उपयम्यत उपधीयते ते कुशा उपयमनाः।  या  या (या प्रापणे प्रापणमिह गतिः)। &amp;lsquo;युक्त्वा रथमुपदेवाँ अयातन&amp;rsquo; (ऋ० १।१६१।७)। देवानुपायातन देवानां सामीप्यं प्राप्नुत। &amp;lsquo;भृतिं चोपययौ तस्य सारथ्येन महीपतेः&amp;rsquo; (भा० वन० ६०।२५)। &amp;lsquo;यत्रोपयाति हरिभिः सोमपीथी।&amp;rsquo; (भा० अनु० १०२।५४)। उक्तोऽर्थः। &amp;lsquo;उपयानापयाने च स्थानं प्रत्यपसर्पणम्। सर्वमेतद्रथस्थेन ज्ञेयं रथकुटुम्बिना&amp;rsquo; (रा० ६।८९।१९)॥ &amp;lsquo;पुत्राणां दुहितॄणां च काले विध्युपपापनम्। दारैर्वीरैस्तत्सदृशैः कल्पयन्तं विभूतिभिः&amp;rsquo; (भा० पु० १०।६९।३२)॥ उपयापनं विवाहः। अस्मिन्नर्थेऽ स्यात्रैव प्रयोगो नान्यत्र।  याच्  याच् (टुयाचृ याच्ञायाम्)। अर्थ उपयाच्ञायाम् इति धातुपाठः। अनोपशब्दो नान्तरमर्थे करोति। अपि वोपेत्य याच्ञोपयाच्ञा स्यात्। &amp;lsquo;भक्तिलक्ष्मीसमृद्धानां किमन्यदुपयाचितम्। एतया वा दरिद्राणां किमन्यदपयाचितम्&amp;rsquo; (सर्व० द० सं० प्रत्यभि०)। उपयाचितम्=याचनम्। अपयाचितमनिष्टप्रार्थनम्। &amp;lsquo;त्वया पुरस्तादुपयाचितो यः सोऽयं वटः श्याम इति प्रतीतः&amp;rsquo; (रघु० १३।५३)। उपयाचितः प्रार्थित:। &amp;lsquo;त्रैलोक्यचारिणी सा त्वं भुवि सत्योपयाचना&amp;rsquo; (हरि० २।२।५०)। ममेदमीप्सितं कुरु, अहं त्वां पूजयिष्यामि तं तमुपहारं ते दास्यामीत्येवंरूपा प्रार्थना उपयाचनोच्यते। &amp;lsquo;तैस्तैरप्युपयाचितैरुपनतस्तन्व्या स्थितोऽप्यन्तिके&amp;rsquo; (ध्वन्यालोके विश्नेश्वरेण हिन्दीव्याख्यायां पृ० ४९ समुद्धृतमुत्पलपादाचार्यवचनम्)। उक्तोऽर्थः। उपयाचितैः स्वार्थसिद्धौ प्रतिश्रुतैरर्थैरित्यर्थः। इत्थं च निरूपयन्त्युपयाचितं तज्ज्ञाः&amp;ndash; दीयते यत्तु देवेभ्यो मनोराज्यस्य सिद्धये। उपयाचितकं दिव्यं दोहदं तद् विदुर्बुधाः॥ &amp;lsquo;निक्षेपी म्रियते तुभ्यमुपदास्याम्युपयाचितम्&amp;rsquo; (पञ्चत० १।१४)। &amp;lsquo;उपयाचितदानेन यतो देवा अभीष्टदाः&amp;rsquo; (पञ्चत० २।५०)। &amp;lsquo;अद्य मया भगवत्याः करालायाः प्रागुपयाचितं स्त्रीरत्नमुपहर्तव्यम्&amp;rsquo; (मालती० ५)। &amp;lsquo;तस्योपयाचितान्येत्य तत्रत्याः कुर्वते जनाः। तत्तद्वाञ्छितसंसिद्धिहेतोस्तैस्तैरुपायनैः&amp;rsquo; (कथा० १३।१६६)॥ तस्योपयाचितानि कुर्वन्ति प्रतिश्रुतार्थमर्पयन्ति। &amp;lsquo;ग्रहाणां चरितं स्वप्नो निमित्तान्युपयाचितम्। फलन्ति काकतालीयं तेभ्यः प्राज्ञा न बिभ्यति&amp;rsquo; (वेणी० २।१५ इत्यत्राङ्गिरोवचनमित्युदाहृतम्)॥  युज्  युज् (युजिर् योगे)। &amp;lsquo;उपो रथेषु पृषतीरयुग्ध्वम्&amp;rsquo; (ऋ० १।३९।६)। उपायुग्ध्वं योजितवन्तः (यूयं मरुतः)। &amp;lsquo;उप नूनं युयुजे वृषणा हरी&amp;rsquo; (ऋ० ८।४।११)। उक्तोऽर्थः। &amp;lsquo;महोभिरेतां उप युज्महे&amp;rsquo; (ऋ० १।१६५।५)। (हविरादि) स्वीकुर्मह इत्यर्थः। &amp;lsquo;नासंपृष्टो ह्युपयुङ्क्ते परार्थे&amp;rsquo; (भा० वि० प्रजागर०)। उपयुङ्क्ते व्याप्रियते प्रवर्तते। &amp;lsquo;गां न धुर्युप युञ्जाथे अपः&amp;rsquo; (ऋ० १।१५१।४)। उपयुञ्जाथे सेवेथे। &amp;lsquo;षाड्गुण्यमुपयुञ्जीत&amp;rsquo; (शिशु० २।९३)। प्रयुञ्जीतेत्यर्थः। &amp;lsquo;तथेत्युक्त्वा च ते सर्वे प्रोक्षयित्वा च गां ततः। पितृभ्यः कल्पयित्वैनामुपायुञ्जन्त भारत&amp;rsquo; (हरि० १।२१।१३)॥ उपायुञ्जन्त उपायुञ्जत अभक्षयन्। &amp;lsquo;त्वां चेदवध्यं दायादमतीव प्रियदर्शनम्। अहमद्योपयोक्ष्यामि विधानं पश्य यादृशम्&amp;rsquo; (भा० वन० १७९।१५)॥ उपयोक्ष्यामि उपयोक्ष्ये भोक्ष्ये भक्षयिष्यामि। &amp;lsquo;अग्निस्तेजो महल्लोके गूढस्तिष्ठति दारुषु। न चोपभुङ्क्ते तद्दारु यावन्नोद्दीप्यते परैः&amp;rsquo; (भा० उ० ३७।६०)॥ नोपयुङ्क्ते नाश्नाति। &amp;lsquo;फलान्युपायुङ्क्त स दण्डनीतेः&amp;rsquo; (रघु० १३।४६)। उपायुङ्क्त उपाभुङ्क्त, उपाश्नात्, निरविशत्। &amp;lsquo;उभयमेव तत्रोपयुज्यते फलं धर्मस्यैवेतरस्य च&amp;rsquo; (भा० उ० ४२।२३)। उक्तपूर्वोऽर्थः। &amp;lsquo;बालस्याप्यर्थवद् वाक्यमुपयुञ्जीत पण्डितः&amp;rsquo; (कौ० अ० १।११।१५)। उपयुञ्जीत स्वीकुर्यात्। &amp;lsquo;यत् किं च समाहितो ब्रह्म प्याचार्यादपयुङ्क्ते&amp;rsquo; (आप० ध० १।२।५।७) उपयुङ्क्त आदत्ते। ब्रह्मप्याचार्यात्। इत्यत्र शकन्ध्वादित्वात् पररूपम्। &amp;lsquo;वृत्तचौलकर्मा लिपिं संख्यानं चोपयुञ्जीत&amp;rsquo; (कौ० अ० १।५।१)। उपयुञ्जीत उपाददीत शिक्षेत। &amp;lsquo;ब्रह्मोज्झः कृच्छ्रं द्वादशरात्रं चरित्वा पुनरुपयुञ्जीत वेदमाचार्यात्&amp;rsquo; (व० ध० शा० २०।१२)। उक्तोऽर्थः। &amp;lsquo;क्रमेणास्योपयुञ्जन्ति रूपमायुस्तथैव च&amp;rsquo; (भा० स्त्री० ७।११)। उपयुञ्जन्ति उपयुञ्जते उपयोगेन क्षयं नयन्ति समाप्तिं गमयन्ति। &amp;lsquo;मुक्तारत्नस्य शाणाश्मघर्षणं नोपयुज्यते&amp;rsquo; (भा० वन० १२७३९)। नोपयुज्यते उपयोगं न याति। अर्थवन्न भवतीत्यर्थः। &amp;lsquo;शरदभ्रस्य शुभ्रत्वं वद कुत्रोपयुज्यते।&amp;rsquo; क्वाऽस्योपयोगः, कास्यार्थवत्ता। &amp;lsquo;तेजसा सह जातानां वयः कुत्रोपयुज्यते&amp;rsquo; (पञ्चत० १।३२८)। उक्तोऽर्थः। &amp;lsquo;प्रेष्यभावेन नामेयं देवीशब्दक्षमा सती। स्नानीयवस्त्रक्रियया पत्रोर्णमिवोपयुज्यते&amp;rsquo; (माल० ५।१२)। उपयुज्यते व्यवह्रियते, उपचर्यते। &amp;lsquo;राजा तदुपयुञ्जानश्चौरस्याप्नोति किल्बिषम्&amp;rsquo; (मनु० ८।४०)। तद् धनं चौरहृतं धनमुपयुञ्जानः स्वस्यार्थे विनियुञ्जानः। &amp;lsquo;अहीनसूक्तान्युपयुञ्जाना यन्ति&amp;rsquo; (ऐ० ब्रा० ६।२१)। उपयुञ्जाना उच्चारयन्तः पठन्तः। &amp;lsquo;भूयिष्ठमुपयुञ्जानं फेनम्&amp;rsquo; (भा० आदि० ४०।१८)। उपयुञ्जानम् भुञ्जानम्। &amp;lsquo;यश्चैषां कश्चित् सूत्रावयवो भवत्युपयुक्तः।&amp;rsquo; उपयुक्तो गृहीतो विज्ञातः। &amp;lsquo;यजूंषि नोपयुक्तानि क्षिप्रमिच्छामि वेदितुम्&amp;rsquo; (भा० शां० ३१८।५)। नोपयुक्तानि अनुपयुक्तानि विधिवदगृहीतानि। &amp;lsquo;आगमकालेनैव सर्वमायुरुपयुक्तं स्यात्&amp;rsquo; (भाष्ये)। उपयोगेन समाप्तं स्यात्। &amp;lsquo;उपयुक्तोदकां भग्नां प्रपां निपतितामिव&amp;rsquo; (रा० २।११४।१५)। उपयुक्तोदकां समाप्तजलाम्। &amp;lsquo;यामन् यामन्नुपयुक्तं वहिष्ठं कर्मन्कर्मन्नाभगम्। अग्निमीडे&amp;rsquo; (अथर्व० ४।२३।३)। उपयुक्तं विनियुक्तं व्यापारितम्। &amp;lsquo;चतुर्भिश्च प्रकारै र्विद्योपयुक्ता भवति।&amp;rsquo; (भा०)। &amp;lsquo;तद्यथा उपयुक्ता माणवका इत्युच्यन्ते य एते नियमपूर्वकमधीतवन्तो भवन्ति&amp;rsquo; (पा० १।४।२९ सूत्रे भाष्ये)। निगदव्याख्यातम्। &amp;lsquo;अग्निना चोपयुक्तस्य कुतः संजीवनं पुनः&amp;rsquo; (भा० शां० १८६।१३)। उपयुक्तस्यात्तस्य। दग्धस्येति त्वार्थिकोऽर्थः। &amp;lsquo;सवर्णसंज्ञोपयुक्ताः स्थानप्रयत्नाः&amp;rsquo; (पा० १।१।९ सूत्रे वृत्तौ)। उपयुक्ता उपयोगवन्तः। &amp;lsquo;अनुपयुक्तमिवात्मानं समर्थये&amp;rsquo; (शा० ७ अङ्कादौ)। निरुपयोगमनर्थकं निष्प्रयोजनम्। &amp;lsquo;तस्यादित्यो भामुपयुज्य भाति&amp;rsquo; (भा० अनु० १५८।२२)। उपयुज्य आदाय। &amp;lsquo;आख्यातोपयोगे&amp;rsquo; (पा० १।४।२९)। नियमपूर्वकं गुरोर्विद्याग्रहणमुपयोगः। &amp;lsquo;आपत्कल्पो ब्राह्मणस्याब्राह्मणाद् विद्योपयोगः&amp;rsquo; (गौ० ध० ७।१)। उक्तोऽर्थः। &amp;lsquo;तिष्ठतेरुपयोगश्च दृष्टोऽप्रत्यजयन्निति&amp;rsquo; (वा० प० २।२०१)। उपयोग आक्षेपः। &amp;lsquo;उपयोज्यश्चरुरयं त्वया मात्रा त्वयं तव&amp;rsquo; (हरि० १।२७।१९)। उपयोज्यो भक्षणीयः। &amp;lsquo;यथा ह वा स्थूरिणैकेन यायादकृत्वान्यदुपयोजनाय&amp;rsquo; (ऐ० ब्रा० ५।३०)। उपयोजनं धुरि योजनम्। &amp;lsquo;नियुतो वायोरित्यादिष्टोपयोजनानि&amp;rsquo; (निघण्टौ १।१५)। &amp;lsquo;प्राकारभञ्जनान्योगांश्च तथा निगडभञ्जनान्। अदर्शनप्रयोगांश्च जानेऽहमुपयोगिनः&amp;rsquo; (कथा० १२।४२)॥ उपयोगिनोऽर्थवतः। &amp;lsquo;नैव प्राज्ञा गतश्रीकं भर्तारमुपयुञ्जते&amp;rsquo; (भा० वन० २६७।१८)। उपयुञ्जते तत आददतेऽर्थम्। न स्वामिनं भुञ्जते। &amp;lsquo;यामन्यामिन्नुपयुक्तं वहिष्ठं कर्मन्कर्मन्नाभगमग्निमीडे&amp;rsquo; (अथर्व० ४।२३।३)। उपयुक्तं (होमाधारत्वेन) विनियुक्तम्।  रक्ष्  रक्ष् (रक्ष पालने)। सज्जनं तूपरक्षणम् इत्यमरः। सैन्यस्य प्रगुणीकरणं गुल्मको वेति स्वामी। सैन्यरक्षणाय प्रहरिकादेर्न्यास उपरक्षणमिति भानुजिः।  रच्  रच् (रच प्रतियत्ने)। &amp;lsquo;मनोरथोपरचितप्रासादवापीतटक्रीडाकाननकेलिकौतुकजुषाम्&amp;rsquo; (भर्तृ० )। उपरचिता प्रासादवापी कल्पिता सौधदीर्धिका।  रञ्ज्  रञ्ज् (रञ्ज रागे)। &amp;lsquo;उपरज्यते भगवांश्चन्द्रः&amp;rsquo; (मुद्रा० १)। राहुणा गृह्यते। &amp;lsquo;कोपोपरक्तानि मुखानि&amp;rsquo; (सा० द०)। उपरक्तानि अरुणानि। उपशब्दो धात्वर्थानुवादी। &amp;lsquo;अविद्याकामकर्मभिरुपरक्तमनसा&amp;rsquo; (भा० पु० ५।१४।५)। उपरक्तमुपहतं मलिनीकृतम्, कलुषितम्। &amp;lsquo;उपरक्त इवादित्यः सद्यो निष्प्रभतां गतः&amp;rsquo; (रा० १।५५।९)। उपरक्तो ग्रहगृहीतः, उपप्लुतः। &amp;lsquo;अथ य उपरक्तेन हविषा यजते&amp;rsquo; (श० ब्रा० ११।४।४।५)। उपरक्तेन ईषद् रक्तेन। उपशब्दः सामीप्ये। &amp;lsquo;चन्द्रोपरागं प्रति तु केनापि विप्रलब्धासि&amp;rsquo; (मुद्रा० १)। चन्द्रोपरागश्चन्द्रग्रहणम्। &amp;lsquo;बिभर्षि चाकारमनिर्वृतानां मृणालिनी हैममिवोपरागम्&amp;rsquo; (रघु० १६।७)। उपराग उपद्रवः। हिमकृता म्लानिः। &amp;lsquo;इत्यादिभिः समालापैर्वत्सराजः स तद् दिनम्। लज्ज्जोपरागं देव्याश्च सममेवापनीतवान्&amp;rsquo; (कथा० १७।५२)॥ उपरागो मालिन्यम्। &amp;lsquo;उर्वीपतेश्च स्फटिकाश्मनश्च शीलोज्झितस्त्रीहृदयस्य चान्तः। असंनिधानात् सततस्थितीनामन्योपरागः कुरुते प्रवेशम्&amp;rsquo; (राज० ६।२३४)॥ उपरागः संनिहितवस्त्वन्तरस्य रागः। उपशब्दः सामीप्ये।  रम्  रम् (रमु क्रीडायाम्)। &amp;lsquo;ततो ह जारत्कारव उपरराम&amp;rsquo; (बृ० उ० ३।२।१३)। उपरराम विरराम। वचनादिति शेषः। &amp;lsquo;उपात्र खलु रमत&amp;rsquo; (श० ब्रा० ११।४।१।३)। उपरमत तिष्ठत। &amp;lsquo;उपरमन्ति घोषं घोषकृतः&amp;rsquo; (शां० श्रौ० १७।७।७)। उपरमन्ति उपरमयन्ति विरमयन्ति, अवसाययन्ति। &amp;lsquo;उपरमति देवदत्तम्&amp;rsquo; (उपाच्चेति सूत्रे वृत्तौ)। उपरमयतीत्यर्थः। अन्तर्भावितण्यर्थको रमिः सकर्मकः। &amp;lsquo;उपर उपलो मेघो भवति। उपरमन्त्यस्मिन्नभ्राणि&amp;rsquo; (नि० २।२१।५)। उपरमन्ति अवस्थितानि भवन्ति। &amp;lsquo;उपरता आप इति वा&amp;rsquo; (नि० २।२१।५)। उक्तोऽर्थः। &amp;lsquo;युद्धादुपारमन्&amp;rsquo; (भा० द्रोण० ३६३३)। रात्रिः कस्मात्। &amp;lsquo;उपरमयतीतराणि ध्रुवी करोति&amp;rsquo; (नि० २।१८)। निगदव्याख्यातम्। &amp;lsquo;उत्तराणि हवींषि श्रप्यमाणान्युपरमति&amp;rsquo; (श० ब्रा० २।२।१।२)। उपरमति प्रतीक्षते। &amp;lsquo;या क्रियां कर्ता प्राधान्येनानुपरमन्करोति तन्नित्यम्&amp;rsquo; (पा० ८।१।४ सूत्रे वृत्तौ)। अनुपरमन् विच्छेदमकुर्वन्। &amp;lsquo;त्वां तु कृत्वोपरतो मन्ये रूपकर्ता स विश्वसृक्&amp;rsquo; (रा० ५।२०।१३)। उपरतो विरतः सृष्टिव्यापारादिति शेषः। विश्वसृट् इति तु पाणिनीयाः। &amp;lsquo;भयाद्रणादुपरतं मंस्यन्ते त्वां महारथाः&amp;rsquo; (गीता २।३४)। उपरतं परावृत्तम्, पराङ्मुखम्। &amp;lsquo;उपरतानि धनानि&amp;rsquo; (पा० १।३।८४ सूत्रे न्यासे)। उपरतानि नष्टानि। &amp;lsquo;चिरादुपरता वासवदत्ता&amp;rsquo; (स्वप्न० ४)। उपरता मृता। &amp;lsquo;अहोरात्रमुपरम्य प्राध्ययनम्&amp;rsquo; (शां० गृ० ४।६)। उपरम्य विश्रम्य विच्छेदं कृत्वा। प्राध्ययनमध्ययनप्रारम्भः। &amp;lsquo;यानि चापि त्वया सार्धं वनेषु च सुगन्धिषु। विहृतानि सुखं काले तेषामुपरमः कृतः&amp;rsquo; (रा० ४।२०।८)॥ उपरमो विरामो ऽवसानम्।  रुच्  रुच् (रुच दीप्तावभिप्रीतौ च)। &amp;lsquo;उपो रुरुचे युवति र्न योषा&amp;rsquo; (ऋ० ७।७७।१)। उपरुरुचे रोचमाना भासमानोपैतीत्यर्थः।  रुध्  रुध् (रुधिर् आवरणे)। &amp;lsquo;अजाश्चैवोपरोत्स्यन्ते पयसोऽर्थे युगक्षये&amp;rsquo; (हरि० १११५८)। उपरोत्स्यन्ते व्रजेषु रुद्धाः करिष्यन्ते। &amp;lsquo;शस्त्रं द्विजातिभिर्ग्राह्यं धर्मो यत्रोपरुध्यते।&amp;rsquo; (मनु० ८।३४८)। उपरुध्यते विहन्यते प्रतिहन्यते। साहसिकादिभिः कर्तुं न दीयते इत्यर्थः। &amp;lsquo;अनार्ये कृत्यमारब्धं किं न पूर्वमुपारुधः&amp;rsquo; (रा० २।३६।१४)। किं नावारयः, किमिति न प्रत्यषेधः। &amp;lsquo;वत्से उपरुध्यते तपोऽनुष्ठानम्&amp;rsquo; (शा० ४)। उक्तोऽर्थः। &amp;lsquo;पौरास्तपोवनमुपरुन्धन्ति&amp;rsquo; (शा० १)। क्षुभितं कुर्वन्तीत्यर्थः। &amp;lsquo;नेत्रक्रमेणोपरुशेध सूर्यम्&amp;rsquo; (रेणुः) (रघु० ७।३९)। उपरुरोध आच्छादयामास। नेत्रमंशुकम्। &amp;lsquo;सगरो ज्येष्ठं पुत्रमुपारुधत्।&amp;rsquo; (रा० २।३४।१६)। उपारुधत्=अपारुधत् निराकरोत्। &amp;lsquo;मा मोपरोत्सीरति मा सृजैनम्&amp;rsquo; (कठोप० १।२१)। उपरोधो निर्बन्धः। निर्बन्धं मा कार्षीरित्यर्थः। उपरौत्सीरिति तु पाणिनीयाः। &amp;lsquo;शपथैः शपमानो हि प्राणानुपरुणत्सि मे&amp;rsquo; (रा० २।७५।६१)। उपरुणत्सि पीडयसि क्लिश्नासि कदर्थयसि। &amp;lsquo;उपरुन्धन्ति राजानो भूतानि विजयार्थिनः&amp;rsquo; (भा० शां० ९७।४) &amp;lsquo;काममात्मानं भार्यां पुत्रं वोपरुन्ध्यान्न त्वेव दासकर्मकरम्&amp;rsquo; (आप० ध० २।४।९।११)। उपरुन्ध्यात् कदर्थयेत्, आहारादिना विना कुर्यात्। &amp;lsquo;सूर्योढमतिथिं वसत्यै नोपरुन्धीत&amp;rsquo; (आप० श्रौ० ५।७।२५।५)। नोपरुन्धीत न पराणुदेत्, न प्रत्याचक्षीत। &amp;lsquo;(लीलापक्षिषु) भोजनार्थं वधूलोकमुपरुन्धत्स्वनारतम्&amp;rsquo; (यो० वा० ६।(१)।१।१३)। उपरुन्धत्स्व उपरुन्त्स्व प्रेरय प्रार्थयस्व। यथास्थिते पाठे पररूपमेकादेशो बोध्यः। &amp;lsquo;संभूय वणिजां पण्यमनर्घेणोपरुन्धताम्। विक्रीणतां वा विहितो दण्ड उत्तमसाहसः&amp;rsquo; (याज्ञ० २।२५०)॥ अनर्घेण होनेन मूल्येन प्रार्थयमाना विक्रेयविक्रयं वारयन्ति, तेषाम्। &amp;lsquo;धर्मार्थविद्याकालाननुपरोधयन् कामसूत्रं तदङ्गविद्याश्च पुरुषोऽधीयीत&amp;rsquo; ( )। अनुपरोधयन् अक्षिण्वन्नित्यर्थः। &amp;lsquo;भो नित्यं प्रदीयतामित्यस्मानुपरुध्य किमिदानीं सन्तप्यते&amp;rsquo; (प्रतिज्ञा० २)। उपरुध्य सनिर्बन्धं प्रेर्य॥ &amp;lsquo;गुरुर्नोपरोध्यो ऽध्यापयेति&amp;rsquo; (मनु० २।७३ इत्यत्र मेधातिथिः)। नोपरोध्यो न सनिर्बन्धं प्रार्थ्यः। &amp;lsquo;उपरुद्धं कुसुमपुरम्&amp;rsquo; (मुद्रा०)। रुद्धं परिवेष्टितम्। &amp;lsquo;उपरुद्धवृत्तिं बाष्पं कुरु&amp;rsquo; (शा० ४)। उपरुद्धा विरता। &amp;lsquo;न प्रसिद्धिरुपरोद्धुं न्याय्या&amp;rsquo; (नि० १।१।११ इत्यत्र दुर्गः)। रूढेरनादरो न युक्त इत्याह। &amp;lsquo;अनुग्रहः खल्वेषः, नोपरोधः&amp;rsquo; (विक्रम० ३)। उपरोधः कृच्छ्रम्, कष्टम्। &amp;lsquo;उपरोधो भवेदेवमस्माकं तपसः कृते&amp;rsquo; (भा० आश्रम० ३६।४१)। उपरोधोऽन्तरायः प्रत्यूहः। &amp;lsquo;महतामुपरोधेन प्रसीदन्ति हि देवताः&amp;rsquo; (बृ० क० को० ११।५५)। उक्तोऽर्थः। &amp;lsquo;मौलभृत्योपरोधेन&amp;rsquo; (तन्त्रा० १।६।७५)। उपरोधोऽपनयनमपसारणम्। उपशब्दोऽपस्यार्थे। अन्यत्राप्यपोपयोर्व्यतिकरो लक्ष्यते बहुलः। नहि वाचि व्यवह्रियमाणायां सर्वं युक्तिमद् भवति। &amp;lsquo;ये नित्या भाक्तिकास्स्युस्तेषामनुपरोधेन संविभागो विहितः&amp;rsquo; (बौ० ध० २।३।५।१६)। उपरोधः पीडा। &amp;lsquo;मात्रा पृष्टः सोपरोधं ध्रुवस्तां पर्यभाषत&amp;rsquo; (स्कन्द० का० ४।१९।२४)। सोपरोधं सनिर्बन्धं साग्रहं साभिनिवेशम्। &amp;lsquo;सप्तमो भोजराजस्य भयाद्रोधोपरोधतः। देवक्याः पातितो गर्भ इति लोको वदिष्यति&amp;rsquo; (वि० पु० ५।१।७५)॥ रोधोपरोधतः कारायां निरोधात्।  रुह्  रुह् (रुह बीजजन्मनि)। &amp;lsquo;उपरूढव्रणः&amp;rsquo; (सुश्रुत० २।६३।१३)। योर्थोऽन्यत्र संरूढव्रण इत्यनेनोच्यते स एवेहोपरूढव्रण इत्यनेन।  लक्ष्  लक्ष् (लक्ष दर्शनाङ्कनयोः, लक्ष आलोचने)। &amp;lsquo;नक्षत्रशब्देन ज्योतिःशास्त्रमुपलक्ष्यते&amp;rsquo; (मनु० ३।१६२ इत्यत्र कुल्लूकः)। स्वार्थमुपादाय परार्थाभिधानमुपलक्षणं भवति। &amp;lsquo;अस्ति र्नास्तेरुपलक्षणम्। शतशो ऽप्युपलक्षये&amp;rsquo; (हरि० १२३५१)। उपलक्षये चक्षुर्विषयी करोमि। &amp;lsquo;एतत्कृत्यतमं राज्ञो नित्यमेवोपलक्षयेत्&amp;rsquo; (भा० अनु० ३३।५)। उपलक्षयेत् जानीयात्। &amp;lsquo;लोकप्रवादः सत्येऽयं पण्डितैरुपलक्ष्यते&amp;rsquo; (रा० ५।२६।६)। उक्तोऽर्थः। &amp;lsquo;स गिरिरन्य इवोपलक्ष्यते&amp;rsquo; (हरि० २।१८।४४)। लक्ष्यते प्रतिभाति। &amp;lsquo;आदिमध्यावसानेषु भवच्छब्दोपलक्षिता&amp;rsquo; (भैक्षचर्या) (यज्ञ० १।३०)। भवच्छब्दोच्चारणेनाङ्किता। &amp;lsquo;सुखासीनं ततस्तं तु विश्रान्तमुपलक्ष्य&amp;rsquo; (भा० आदि० ७८४३)। उपलक्ष्य निशाम्य, विलोक्य। &amp;lsquo;वेलोपलक्षणार्थमादिष्टोस्मि तत्र भवता प्रवासादुपावृत्तेन काश्यपेन&amp;rsquo; (शा० ४)। का वेलेति नक्षत्रादिदर्शनेन निश्चेतुम्। &amp;lsquo;अहर्गणे सुब्रह्मण्यायाः सर्वोपलक्षणं प्रकृतिवत्&amp;rsquo; (का० श्रौ० १।७।६)। सर्वेषामह्नां भेदेनाभिधानमित्यर्थः। &amp;lsquo;ऋणग्रहणं नियोगोपलक्षणार्थम्&amp;rsquo; (पा० २।१।४३ सूत्रवृत्तौ)। ऋणशब्दो नियमपर इति ग्राहयितुम् इत्यर्थः।  लप्  लप् (लप व्यक्तायां वाचि)। &amp;lsquo;स ग्रामणीरस्तु सहायमध्ये स्त्रीनृत्तगीतैरुपलप्यमानः&amp;rsquo; (अवदा० जा० १९,१८)। उपलप्यमानोऽभिनन्द्यमानः सभाज्यमानः।  लभ्  लभ् (डुलभष् प्राप्तौ)। &amp;lsquo;अग्निराप्तोपदेशात्प्रतीयतेऽत्राग्निरिति। प्रत्यासीदता धूमदर्शनेनानुमीयते। प्रत्यासन्ने च प्रत्यक्षत उपलभ्यते&amp;rsquo; (न्याभा० )। उपलभ्यते ज्ञायते। &amp;lsquo;स हि स्थानानि सर्वाणि कार्त्स्न्येन मुनिपुङ्गवः। नरमांसार्थिनां लोके नैपुण्येनोपलभ्यते&amp;rsquo; (रा० ३।७५।७०)। उपलभ्यते=उपलभते। &amp;lsquo;सुतार्थे नोपलब्धास्मि तिष्ठ मम प्रिये&amp;rsquo; (भा० आदि० १६७।३७)। नोपलब्धास्मि नोपलभ्यास्मि, स्प्रष्टुं योग्या नास्मि। उदक्याऽस्मीति यतः। &amp;lsquo;उपलब्धे&amp;rsquo; (भा० ३।१३) (रथ्यासन्धौ)। &amp;lsquo;योऽसौ च्छन्दःशास्त्रेष्वभिविनीत उपलब्ध्याधिगन्तुमुत्सहते&amp;rsquo; (पा० गृ० २।१।३२)। उपलब्धिः=व्युत्पत्तिः। &amp;lsquo;शप उपलम्भने&amp;rsquo; (वार्तिकम् )। उपलम्भनं वाचा शरीरस्पर्शनमिति वृत्तिः।  लिख  लिख (लिख अक्षरविन्यासे)। &amp;lsquo;अभ्यन्तरमुपलिखति&amp;rsquo; (आप० श्रौ० ७।१।३।१४)। उपलिखति समीपे लिखति। &amp;lsquo;दुरुक्तमुपलिखति&amp;rsquo; (कौ० अ० ४।९।१७)। साधुकृत्य लिखतीत्यर्थः।  लिप्  लिप् (लिप उपदेहे)। &amp;lsquo;विद्याद्रसं स्वादुं यो वक्त्रमुपलिम्पति&amp;rsquo; (वाग्भट० १०।२)। वक्त्रमुपलिम्पति वक्त्रे सक्तो भवति। &amp;lsquo;इषुमात्रावरं सर्वतः स्थण्डिलमुपलिप्य&amp;rsquo; (आश्व० गृ० १।३।१)। उपलिप्य उपलेपमुपदेहं कृत्वा। &amp;lsquo;वस्तिगुदोपलेप-&amp;rsquo; (सुश्रुत० १।११५।१५)। उपलेपो रोधो बन्धः। &amp;lsquo;अन्नैरुपलेपिभिः&amp;rsquo; (सुश्रुत० १।२७६।१०)। उपलेपिभिः कोष्ठबन्धकारिभिः।  ली  ली (लीङ् श्लेषणे)। &amp;lsquo;यथा सर्वाणि भूतानि मृत्योर्भीतानि मारिष। धर्ममेवोपलीयन्ते कमवन्ति हि यानि च॥ तथा कर्णं महेष्वासं पुत्रास्तव नराधिप। उपालीयन्त सन्त्रासात् पाण्डवस्य महात्मनः&amp;rsquo; (भा० कर्ण० ४१७१)॥ उपलीयन्ते संश्रयन्ते, उपश्लिष्यन्ति। &amp;lsquo;मदमानमोहभुजगोपलयम्&amp;rsquo; (गार्हस्थ्यम्) (अवदा० जा० १८,२०)। उपलयम् आशयम् आश्रयम्।  वच्  वच् (व्यक्तायां वाचि, ब्रूञ् आदेशो वा)। &amp;lsquo;तनूपानं परिपाणं कृण्वाना यदुपोचिरे&amp;rsquo; (अथर्व० ५।८।६)। उपोचिरे प्रोत्साहनमुद्धर्षगं चक्रिरे। &amp;lsquo;द्विता यदीं कीस्तासो अभिद्यवो नमस्यन्त उपवोचन्त भृगवः&amp;rsquo; (ऋ० १।१२७।७ )। उपवोचन्त उपेत्य ब्रुवन्ति इति सायणः। यथान्यत्र ब्रुवः प्रयोग उपशब्द आधिक्यमाचष्टे तथेहापि कुतो न ?</description>
    </item>
    
    <item>
      <title>२१३ उपाति (उप&#43;अति)</title>
      <link>https://vishvAsa.github.io/sanskrit/koshaH/upasargArtha-chandrikA/213_upAti/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/213_upAti/</guid>
      <description>इ  इ (इण् गतौ)। &amp;lsquo;अथ त्रीण्यहान्युपातियन्ति&amp;rsquo; (श० ब्रा० १२।५।२।८)। उपातियन्ति=अतिरिक्तान्यतियन्ति अतिक्रामन्ति। &amp;lsquo;परावनुपात्यय इणः&amp;rsquo; (पा० ३।३।३८)। क्रमप्राप्तस्यानतिपातोऽनुपात्ययः परिपाटीति वृत्तिः।  </description>
    </item>
    
    <item>
      <title>२१४ उपाव (उप&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/214_upAva/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/214_upAva/</guid>
      <description>इ  इ (इण् गतौ)। &amp;lsquo;तद् देवा भीषा नोपावेयुः&amp;rsquo; (श० ब्रा० ३।८।३।२८)। नोपावेयुः=नोपेयुः। नानुमेनिर इति तु संस्कृतशार्मण्यकोषः।  धा  धा (डुधाञ् धारणपोषणयोः)। उपावपूर्वस्य धाञोऽधः समीपे निधाने प्रयोगः।  नम्  नम् (णम प्रह्वत्वे शब्दे च)। &amp;lsquo;य ऋजुरूर्ध्वशल्को यस्यर्जोः सत ईषदग्रमुपावनतं तं वृश्चेत्&amp;rsquo; (भा० श्रौ० ७।१।१०)। उपावनतमानतम्। उपशब्दः सामीप्ये। अवोऽधोर्थे।  रुह्  रुह् (रुह बीजजन्मनि)। &amp;lsquo;वास उपावरोह जातवेदः पुनस्त्वं देवेभ्यो हव्यं वह नः प्रजानन्&amp;rsquo; (आप० श्रौ० ६।८।२८।१२)। उपावरोह वर्धस्व (मुखेनोपधमन्नाह)। वासो वसती रात्रिरिति पर्यायाः।  सृज्  सृज् (सृज विसर्गे)। &amp;lsquo;पूषा त्वोपावसृजत्विति वत्समुपसृजति&amp;rsquo; (सत्या० श्रौ० २४।४।३)। अन्यत्र वत्सस्य गवा संयोजनरूपो योर्थः केवलेनोपेन धातुसहचरितेनोक्तः स एवेह द्वाभ्यामुपावाभ्याम्। तेनार्थानतिरेके ऽप्युपसर्गातिरेक ऋषीणां रुचेर्विषय इति प्रसिध्यति। &amp;lsquo;वत्सं चोपावसृजति&amp;rsquo; (तै० सं० १।६।९।३)। उक्तोऽर्थः। &amp;lsquo;तदाहुर्यस्याग्निहोत्र्युपावसृष्टा दुह्यमानोपविशेत् तत्र का प्रायश्चित्तिरिति&amp;rsquo; (ऐ० ब्रा० ७।३)। उपावसृष्टा वत्सेन संयोजिता। &amp;lsquo;रौद्रं गविसद् वायव्यमुपावसृष्टं&amp;rsquo; (पयः) (ऐ० ब्रा० ५।२६)। उपावसृष्टं संसृष्टवत्सकं प्रस्तुतस्तनकम्।  सूप्  सूप् (सृप्लृ गतौ)। &amp;lsquo;अथ ह जनको वैदेहः कूर्चादुपावसर्पन्नुवाच&amp;rsquo; (श० ब्रा० १४।६।११।१)। सिंहासनादवरोहन् अवतरन्नित्याह।  सो  सो (षो अन्तकर्मणि)। &amp;lsquo;सोऽन्यस्यैव कृतानुकरोऽन्यस्योपावसायी भवति&amp;rsquo; (श० ब्रा० १।६।३।३४)। परेच्छानुवर्ती भवतीत्यर्थः। परच्छन्दोऽनुप्रविशति। &amp;lsquo;य एनमीजान उपावसितो वा पर्यवसितो वा स्यात् तस्य निनाह्याद् (=घटाद्) गृह्णीयात्&amp;rsquo; (श० ब्रा० ३।९।२।८)। उपावसित आरातीयः। पर्यवसितः प्रातिवेश्यः।  हृ  हृ (हृञ् हरणे)। &amp;lsquo;ते ये युक्ते ऽन्ये वियुक्ते ऽन्य उपावहरन्त्युभावेव ते योगक्षेमौ कल्पयन्ति&amp;rsquo; (ऐ० ब्रा० ३।३)। उपावहरन्ति=अवरोपयन्ति। &amp;lsquo;स त्वा अध्वर्युः स्वाद्यः सोममुपावहरन्त्सर्वाभ्यो देवताभ्य उपावहरेत्&amp;rsquo; (तै० सं० ६।४।३।१)। उपावहरेत् अवतारयेत् (हविर्धान्याः)। &amp;lsquo;अथ राजानमुपावहरति&amp;rsquo; (श० ब्रा० ३।९।३।३)। &amp;lsquo;अथ रथमुपावहरति। यद्वै राजन्यात्पराग्भवति रथेन वै तदनुयुङ्क्ते&amp;rsquo; (श० ब्रा० ५।४।३।३)। उक्तोऽर्थः। &amp;lsquo;तद्धैतदेके कुशला मन्यमानाः प्राची स्रुचमुपावहृत्य&amp;rsquo; (श० ब्रा० ११।४।२।१३)। प्राचीं दिशं प्रति नमयित्वेत्यर्थः। &amp;lsquo;इन्द्रो हविर्धाने ऽथर्वोपावह्रियमाणः&amp;rsquo; (वा० सं० ८।५६)। उपावह्रियमाणः कण्डनार्थमानीयमान इति महीधरः।  </description>
    </item>
    
    <item>
      <title>२१५ उपाङ् (उप&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/215_upA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/215_upA~N/</guid>
      <description>अज्  अज् (अज गतिक्षेपणयोः)। &amp;lsquo;आ सखायः सबर्दुघां धेनुमजध्वमुप नव्यसा वचः&amp;rsquo; (ऋ० ६।४८।११)। उपाजध्वम् उपागच्छत।  इ  इ (इण् गतौ)। &amp;lsquo;धेनुर्वागस्मानुप ष्टुतैतु&amp;rsquo; (ऋ० ८।१००।११)। सुष्ठु स्तुता धेनुर्वागस्मान् उपैतु उपागच्छतु इत्युक्तं भवति। &amp;lsquo;ऋतं वर्षिष्ठमुप गाव आगु&amp;rsquo; (ऋ० ३।५६।२)। &amp;lsquo;तदुताप्याहुः साम्नैनमुपागादिति साधुनैनमुपागादित्येव&amp;rsquo; (छां० उ० २।१।२)। &amp;lsquo;त आ यन्तु प्रब्रुवाणा उपदेम्&amp;rsquo; (अथर्व० १।७।५)। उक्तोऽर्थः। &amp;lsquo;गान्धर्वेण विवाहेन मामुपैहि वराङ्गने&amp;rsquo; (भा० आदि० १७२।१९)। उपैहि मिथुनी भव।  कृ  कृ (डुकृञ् करणे)। &amp;lsquo;लोके यशः स्फीतमुपाकरोतु&amp;rsquo; (भा० वन०)। उपाकरोतु आहरतु, प्राप्नोतु। &amp;lsquo;रोहिण्यां छन्दांस्युपाकुर्यात्&amp;rsquo; (आप० श्रौ० ७।१२।६)। संस्कारपूर्वकं वेदाध्ययनमारभेतेति सूत्रार्थः। &amp;lsquo;ग्रहं वा गृहीत्वा चमसं वोन्नीय स्तोत्रमुपाकुर्यात्&amp;rsquo; (तै० सं० ३।१।२।८)। उपाकुर्यात् उपक्रमेत। &amp;lsquo;व्रतानि व्रतपतय उपाकरोम्यग्नये&amp;rsquo; (कौ० सू० ४२।१७)। उक्तोऽर्थः। &amp;lsquo;परागेव स्तोत्रमुपाकरोति&amp;rsquo; (श० ब्रा० ४।२।५।७)। उपाकरोति पठति। &amp;lsquo;उप ते गा इवाकरम्&amp;rsquo; (ऋ० १०।१२७।८)। उपेत्य स्तुतिभिरभिमुखी करोमीत्यर्थ इति सायणः। &amp;lsquo;व्यञ्जनार्थं च सौमित्रे गोसहस्रमुपाकुरु&amp;rsquo; (रा० २।३२।२१)। उपाकुरु देहि। &amp;lsquo;उपाकुरुष्व तद्राजंस्तस्मान्मुच्यस्व संकटात्&amp;rsquo; (भा० वन० २७७।२१)। उक्तोऽर्थः। &amp;lsquo;येनैव राजन्नर्थेन तदेवास्मा उपाकुरु&amp;rsquo; (भा० उ० ८७।१५)। उपाकुरु अर्पय। &amp;lsquo;यदा वा अध्वर्युरुपाकरोति वाचैवोपाकरोति&amp;rsquo; (ऐ० ब्रा० २।१५ )। उपाकरोत्यभिसम्बोधयति प्रेषयति। &amp;lsquo;सोऽन्यद् वृत्तमुपाकरिष्यमाणः&amp;rsquo; (श० ब्रा० १४।७।३।१)। उपाकरिष्यमाण आरप्स्यमानः। &amp;lsquo;यत्तत्पूर्वमुपाकुर्वन्नस्त्रं मामब्रवीत्कृपः&amp;rsquo; (भा० द्रोण० १४७।२४)। उपाकुर्वन् अध्यापयन्, ग्राहयन्, अभिविनयन् (अस्त्रे), शिक्षयन्। &amp;lsquo;उपाकृतेषु पवमानेष्बोदृचः&amp;rsquo; (ऐ० ब्रा० ५।३३)। उपाकृतेषु प्रारब्धेषु प्रक्रान्तेषु। उदृक् समाप्तिः। &amp;lsquo;अनुपाकृतवेदस्य कर्तव्यो ब्रह्मयज्ञकः&amp;rsquo; (वीरमित्रोदये पृ० ४३९ समुद्धृतं जैमिनिवचनम्)। अनुपाकृतवेदो विधिवदनारब्धवेदाध्ययनः। उपाकृतः पशुरसौ योऽभिमन्त्र्य ऋतौ हत इत्यमरः। उपामन्य क्रियते हन्यत इत्युपाकृत इति स्वामी। &amp;lsquo;तस्मा उपाकृताय नियोक्तारं न विविदुः&amp;rsquo; (ऐ० ब्रा० ७।१६)। बहिर्युक्तया प्लक्षशाखया मन्त्रपुरःसरं समुपस्पृश्य स्वीकार उपाकरणम् इति तत्र याज्ञिकाः। &amp;lsquo;अनुपाकृतमांसानि देवान्नानि हवींषि च&amp;rsquo; (मनु० ५।७)। पशुयागादौ मन्त्रबहुलेन पशोः स्पर्शनमुपाकरणम्। तद्रहितः पशुरनुपाकृतस्तस्य मांसानि। &amp;lsquo;उपाकृतं शशमानं यदस्थात् प्रियं देवानामप्येतु पाथः&amp;rsquo; (अथर्व० २।३४।२)। उपाकृतमानीतमाहृतं प्रापितम्। &amp;lsquo;दृष्ट्वा च सर्वान् मञ्चानुपाकृतान्&amp;rsquo; (वि० पु० ५।२०।२४)। उपाकृतान् विधिवत् स्थापितान्। &amp;lsquo;साक्षाद्रामेण यो बाल्ये धनुर्वेद (सप्तम्यन्तम्) उपाकृतः&amp;rsquo; (भा० कर्ण० २।१३)। उपाकृतोऽभिविनीतः, शिक्षितः (धनुर्वेदम्)। &amp;lsquo;उपाकृत्य तु वै विद्यामाचार्येभ्यो नरर्षभाः। प्रयच्छन्तीह ये कामान्देवत्वमुपयान्ति ते&amp;rsquo; (भा० द्रोण० १४७।२१-२२)॥ उपाकृत्य उपादाय। &amp;lsquo;श्रावण्यां प्रोष्ठपद्यां वाप्युपाकृत्य यथाविधि&amp;rsquo; (मनु० ४।९५)। &amp;lsquo;श्रावण्यां पौर्णमास्यामध्यायमुपाकृत्य मासं प्रदोषे नाधीयीत&amp;rsquo; (आप० ध० १।९।१)। विधिवदुपाकर्म कृत्वेत्युक्तं भवति। &amp;lsquo;शिबिः…प्राणान् प्रियस्य तनयस्य च। ब्राह्मणार्थमुपाकृत्य&amp;rsquo; (भा० अनु० १३७।४)। उयाकृत्य दत्त्वा। &amp;lsquo;तदुपाकर्तुमिच्छामि मन्यसे यदि पार्थिव&amp;rsquo; (भा० वन० ७७।१७)। उपाकर्तुं दातुम्। &amp;lsquo;सोमे च ग्रहं गृहीत्वोपाकरणात्&amp;rsquo; (का० श्रौ० ३।३।१७)। सोमरसाधारभूतः पात्रविशेषो ग्रहः। उद्गातृभिः क्रियमाणस्य स्तोत्रस्य प्रारम्भ उपाकरणमिति विद्याधरकृता वृत्तिः। &amp;lsquo;अथातोऽध्यायोपाकरणम्&amp;rsquo; (आश्व० गृ० ३।५।१)। अध्यायस्य वेदाध्ययनस्योपाकरणं प्रारम्भो येन कर्मणा तदध्यायोपाकरणम्। &amp;lsquo;पुरा प्रातरनुवाकस्योपाकरणात्&amp;rsquo; (छां० उ० २।२४।३) उक्तोऽर्थः। &amp;lsquo;एतानि सर्वाणि स्यानानि तूर्णमुपाकुरुषे&amp;rsquo; (नि० ५।२५।२)। उपेत्याभिमुख्येन कुरुष इत्यर्थः।  क्रम्  क्रम् (क्रम पादविक्षेपे)। &amp;lsquo;ततः सत्त्वान्युपाक्रामन्बहूनि&amp;rsquo; (भा० वन०)। उपाक्रामन् उपरि पतन्। &amp;lsquo;पश्चात्तप्यसे तदुपाक्रम्य वाक्यम्&amp;rsquo; (भा० सभा० ५६।१५)। उपाक्रम्य संस्मृत्य।  ख्या  ख्या (ख्या प्रकथने, चक्षिङ आदेशो वा)। &amp;lsquo;यदुताहं त्वया पृष्टो वैराजात् पुरुषादिदम्। यथासीत्तदुपाख्यास्ये प्रश्नानन्यांश्च कृत्स्नशः&amp;rsquo; (भा० पु० २।९।४५)॥ उपाख्यास्य वर्णयिष्ये प्रतिवक्ष्ये। &amp;lsquo;ज्ञानविज्ञानयुक्तानां निरुपाख्या निरञ्जना। कैवल्या या गतिर्देव परमा सा गति र्भवान्&amp;rsquo; (भा० अनु० १६।६४)॥ निरुपाख्या द्रष्टुमशक्या। दृशोरगोचरः। &amp;lsquo;द्वितीये चानुपाख्ये&amp;rsquo; (पा० ६।३।८०)। उपाख्यायते प्रत्यक्षत उपलभ्यत इत्युपाख्यः। घञर्थे कविधानम्। ततोऽन्योऽ नुपाख्यो ऽनुमेयः। नाचिकेतसमुपाख्यानम्। अल्पपरिमाणमाख्यानम् उपाख्यानम्।  गम्  गम् (गम्लृ गतौ)। &amp;lsquo;यदयं कृत्यवान्प्राप्तः कृत्यं चैतदुपागतम्&amp;rsquo; (रा० ४।४।३)। उपागतं निष्पन्नप्रायम्। (पूर्तेः) समीपमागतमित्यक्षरार्थः। &amp;lsquo;तपोनिधिं वेत्सि न मामुपागतम्&amp;rsquo; (शा० ४।१)। उपस्थितमिति पाठान्तरम्। स्पष्टोर्थः। दावादमुपागतः (दासः) इति मिताक्षरा। कुलक्रमागतः, पितृपैतामह इत्यर्थः।  घ्रा  घ्रा (घ्रा गन्धोपादाने)। &amp;lsquo;उपाघ्राति च यो गन्धान् रसांश्च पृथग्विधान्&amp;rsquo; (भा० वन० १४५०४)। उपाघ्राति जिघ्रति। नार्थ उपाङ्भ्याम्। &amp;lsquo;शवगन्धमुपाघ्राति सुरभिं प्राप्य यो नरः&amp;rsquo; (भा० शां० ११७१६)। उक्तोऽर्थः। &amp;lsquo;ततस्तं मूर्ध्न्युपाघ्राय&amp;rsquo; (हरि० १।२५।४५)। उपाघ्राय चुम्बित्वा।  चर्  चर् (चर गतिभक्षणयोः)। &amp;lsquo;यथा बद्धवत्सोपाचरेदेवमेतं ग्रहमुपाचरतः&amp;rsquo; (अध्वर्युप्रतिप्रस्थातारौ) (श० ब्रा० ४।२।४।२२)। उपाचरतः प्रत्यागच्छतः प्रतिनिवर्तेते। &amp;lsquo;उप नः पितवा चर&amp;rsquo; (ऋ० १।१८७।३)। हे पितो नोऽस्मानुपाचर उपगच्छेत्याह। &amp;lsquo;निशाचरास्तूग्रमुपाचरन्ति&amp;rsquo; (त्वाम्) (वामन पु० ७०।५३)। उपाचरन्ति व्यवहरन्ति व्यपदिशन्ति। उदाहरन्ति। &amp;lsquo;वणिजो वाराणसीं जित्वरीत्युपाचरन्ति&amp;rsquo; (पा० ४।३।८३ सूत्रे भाष्ये)। उक्तोऽर्थः। &amp;lsquo;समवाये तु दोषाणां पूर्वं पित्तमुपाचरेत्&amp;rsquo; (सुश्रुत० उत्तर० ४०।९६ )। उपाचरेत् चिकित्सेत्। &amp;lsquo;नास्ति रोगो विना दोषैर्यस्मात्तस्माद् विचक्षणः। अनुक्तमपि दोषाणां लिङ्गैर्व्याधिमुपाचरेत्&amp;rsquo; (सुश्रुत०)। &amp;lsquo;ततस्तमुपावर्त्य तावन्तमेव कालं तथाविधेनैव कर्मणोपाचरेत्&amp;rsquo; (चरक० सूत्र० १५।८)। &amp;lsquo;ततः साध्यं परीक्षेत पश्चाद् भिषग् उपाचरेत्&amp;rsquo; (वैद्यजीवने १।८)। उक्तोऽर्थः। &amp;lsquo;त्रिवर्गं चाप्युपाचरेत्&amp;rsquo; (भा० शां० २८।४३)। उपाचरेत् अनुतिष्ठेत्।  दा  दा (डुदाञ् दाने)। &amp;lsquo;उपादत्स्व यदत्र वसु मन्यसे&amp;rsquo; (भा० वन० ८५९५)। उपादत्स्व गृहाण, आत्मसात्कुरु। &amp;lsquo;प्रत्यर्थिनो हस्तादुपादत्ताङ्गलीयकम्&amp;rsquo; (राज० ६।३३)। उपादत्त आच्छिनत्, आमृशत्, आक्षिपत्। &amp;lsquo;यत्परस्य कुत्सार्थमुपादीयते&amp;rsquo; (पा० ५।३।९५ सूत्रे भाष्ये)। उपादीयते उपन्यस्यते उदाह्रियते कथ्यते। &amp;lsquo;एकान्तं समुपागम्य ततः शेषमुपाददे&amp;rsquo; (रा० गोरे० सं० २।५६।३१)। उपाददे प्रारेभे। &amp;lsquo;तेन ह्युपात्तं सकलं सर्वज्ञानमितस्ततः&amp;rsquo; (भा० द्रोण० ३३।१५)। उपात्तमात्तं सङ्गृहीतम्। &amp;lsquo;भूर्या पितामहोपात्ता निबन्धो द्रव्यमेव वा&amp;rsquo; (याज्ञ० २।१२१)। उपात्ता प्रतिग्रहेण विजयेन क्रयेण वा लब्धा। &amp;lsquo;उपात्तयज्ञः&amp;rsquo; (हरि० ३।२।३९)। उपात्त उपसंहृत इति नील०। &amp;lsquo;उपात्तवर्णे चरिते पिनाकिनः&amp;rsquo; (कु० ५।५६)। उक्तोऽर्थः। वर्णः प्रशस्तिर्वर्णनं वा। उपात्तो निर्मदो हस्तीति हलायुधः। &amp;lsquo;पुनरस्मानुपादाय तथैव व्रज भारत&amp;rsquo; (भा० आदि० १५०।२५)। उपादाय सहादाय। &amp;lsquo;अपि प्रेष्यानुपादाय सर्वे स्मसुखोषिताः&amp;rsquo; (रा० २।९२।६)। प्रेष्यान् परिचारकानप्यादाय, तानूरीकृत्य, तानभ्यन्तरीकृत्य, तैरपि सहेत्यर्थः। &amp;lsquo;शीघ्रमानय गान्धारीं सर्वाश्च भरतस्त्रियः। वधूं कुन्तीमुपादाय।&amp;rsquo; उक्तोऽर्थः। &amp;lsquo;वृद्धबालानुपादाय चातुर्वर्ण्ये समागते&amp;rsquo; (भा० उ० ७३।३३)। &amp;lsquo;चकार न पुरा कश्चिन्न कर्ता न करिष्यति। उपादाय सुरान्सेन्द्रान् इदमन्यत्र राघवात्&amp;rsquo; (रा० ५।९५।३२)॥ &amp;lsquo;तस्मान्न निश्चयाद्वक्तुं धर्मः शक्यो हि केन चित्। देवानृषीनुपादाय स्वायम्भुवमृते मनुम्&amp;rsquo; (मात्स्य पु० १४३।२८)॥ इह सर्वत्र उपादायेत्यस्यान्तर्भावयित्वेत्येवार्थः। &amp;lsquo;पितामहैराचरितं तथैव प्रपितामहैः। अद्योपादाय तं मार्गम्&amp;rsquo; (रा० २।१७।८-९)। उपादाय आस्थाय आश्रित्य। &amp;lsquo;चित्रकूटमुपादाय राज्यभ्रष्टोसि मे श्रुतः&amp;rsquo; (रा० ३।७।८)। उक्तोऽर्थः। &amp;lsquo;प्रजापतिमुपादाय नृपाणां जयशालिनाम्&amp;rsquo; (रा० १।५।१)। उपादाय=आरभ्य, उपक्रम्य। ततः प्रभृतीत्यर्थः। &amp;lsquo;उपादातुं पुष्पाणि फलानि च&amp;rsquo; (रा० ३।९।२०)। उपादातुमवचेतुम्। &amp;lsquo;कथं तु देवा हविषा गयेन परितर्पिताः। पुनः शक्ष्यन्त्युपादातुमन्यैर्दत्तानि कानि चित्&amp;rsquo; (भा० वन० ८५३७)॥ उपादातुं प्रत्येषितुमभ्युपैतुम्। &amp;lsquo;सर्वत्रैव प्रथमं पुत्रोपादानात्&amp;rsquo; (शङ्खलिखितौ)। पुत्रकीर्तनादित्यर्थः। उपादानेप्यामिषम् इत्यमरः। उपादानमुत्कोचः। &amp;lsquo;नोपादानं विनोद्भवः&amp;rsquo; (विष्णु० पु० १।१७।५८)। मूलमन्तरेण नोत्पादः कश्चिदस्तीत्याह। &amp;lsquo;उपादानादुपादेयं हि नातिरिक्तम्&amp;rsquo; (छां० उ० ३।१४।१ इत्यत्र गोपालानन्द स्वामी)। उपादानं प्रकृतिः। &amp;lsquo;वाक्योपादानहेतोस्तु वक्ष्यामि विदिते सति&amp;rsquo; (भा० उ० २०।३)। वाक्योपादानहेतोः=वचनारम्भाय, भवद्भिः किंचिद् वक्तव्यमिति हेतोः। &amp;lsquo;अग्रिमाणां क्षितिभुजामुपादानं मनोहरम्&amp;rsquo; (भा० शां० २९।१८)। उपादानमुपादेयं श्रोतुं योग्यम्।  दिश्  दिश् (दिश अतिसर्जने, दिशिरुच्चारणक्रिय इति भाष्यम्)। &amp;lsquo;भवान्वा विधिवत्पाणिं गृह्णातु दुहितुर्मम। यस्य वा मन्यसे वीर तस्य कृष्णामुपादिश&amp;rsquo; (भा० )॥ उपादिश निर्दिश, अतिसृज वा। &amp;lsquo;इति राज्ञ उपादिश्य विप्रा जातककोविदाः&amp;rsquo; (भा० पु० १।१२।२९)। उपादिश्य निवेद्य विज्ञाप्य, अनुशिष्य।  द्रु  द्रु (द्रु गतौ)। &amp;lsquo;आ मा पूषन्नुप द्रव शंसिषं नु ते&amp;rsquo; (ऋ० ६।४८।१६)। मामुपाद्रव माम्प्रति त्वरस्व।  धा  धा (डुधाञ् धारणपोषणयोः)। &amp;lsquo;मा त्वं प्रोत्साहिता पापैः…। भर्तारं लोकभर्तारमसद् धर्ममुपादध&amp;rsquo; (रा० २।३५।३०)। मा ग्राहयेति भूषणम्। &amp;lsquo;नगरमपाहितमग्निनाऽभिवीक्ष्य&amp;rsquo; (भा० शां० २१९।५०)। उपाहितं परिगतं परीतम्। उद्दालको हारुणिः। उदीच्यान्वृतो धावयाञ्चकार। &amp;lsquo;तस्य निष्क उपाहित आप्त&amp;rsquo; (श० ब्रा० ११।४।१।१)। निष्क उपाहित आसेत्यस्यायमर्थः&amp;ndash; यो मां ब्रह्मोद्यं (शास्त्रप्रवचनं वा) जेता तस्य निष्क उपहारः प्रदास्यत इत्येवंरूपो ऽभिसन्धिरुपसंवादो वा विज्ञापितो ऽभूत्। गोपथब्राह्मणे (३।६) प्ययं सन्दर्भः स्थित ईषद्भेदेन। &amp;lsquo;स्तम्भश्चेष्टा–प्रतीघातो भयरागाद्युपाहिताः&amp;rsquo; (अग्निपु० ३३९।१८)। उपाहितो जनितः। उपाहितः संयोजित इत्यमरः। &amp;lsquo;उपाहितां वक्षसि पीवरस्तने&amp;rsquo; (भारवौ)। उक्तोऽर्थः। &amp;lsquo;संकुलोपाहितवेदसमाप्तिच्छर्दिश्राद्धमनुष्ययज्ञभोजनेष्वहोरात्रम्&amp;rsquo; (गौ० ध० २।७।३४)। उपाहितोऽग्निदाहः। अग्न्युत्पात उपाहित इति वैजयन्ती। &amp;lsquo;न ह्युपाधेरुपाधिर्भवति विशेषणस्य वा विशेषणम्&amp;rsquo; (पा० १।३।२ सूत्रे भाष्ये)। एक आत्मा। देहाद्युपाधिरचितो भेदः। यथैक आकाशः। घटाद्युपाधिरचितो भेदः। घटाकाशः। मठाकाशः। साध्यव्यापकत्वे साधनाव्यापकत्वमुपाधिरिति नैयायिकाः। यथा पर्वतो धूमवान् वह्नेरित्यत्र वाक्ये आर्द्रेन्धनसंयोग उपाधिः। &amp;lsquo;काष्ठाहरणे शाकाहरणमुपाधिः क्रियते&amp;rsquo; (मी० शा० भा० ४।३।२०)। उपाधिर्ना धर्मचिन्तेत्यमरः। &amp;lsquo;उपाधिर्न मया कार्यो वनवासे जुगुप्सितः&amp;rsquo; (रा० २।१११।२९)। उपाधिः प्रतिनिधिः। &amp;lsquo;मृतायामपि भार्यायां वैदिकाग्निं न हि त्यजेत्। उपाधिनापि तत्कर्म याज्जीवं समापयेत्&amp;rsquo; (गो० स्मृ० ३।९)। उक्तोऽर्थः। &amp;lsquo;पापेनोनोपाधिना वने। अनेन…&amp;rsquo; ( रा० ३।४३।५)। अनेन पापेन मृगरूपोपाधिना निमित्तेन। &amp;lsquo;कुटुम्बव्यापृतस्तु यः। स्याद् अभ्यागारिकस्तस्मिन्नुपाधिश्च पुमानयमित्यमरः।&amp;rsquo;  ध्मा  ध्मा (ध्मा शब्दाग्निसंयोगयोः)। &amp;lsquo;प्रीतः शङ्खमुपाध्मासीत्&amp;rsquo; (हरि० २।९९।१)। अपूपुरदित्यर्थः।  नी  नी (नीञ् प्रापणे)। &amp;lsquo;स्रजो ध्रुवं कृष्णमुपानयन्ति&amp;rsquo; (हरि० २।९५।१७)। उपानयन्ति उपहरन्ति। &amp;lsquo;समिज्जलादिकं चास्य (गुरोः) कल्यं कल्यमुपानयेत्&amp;rsquo; (वि० पु० ३।९।६)। उक्तोऽर्थः। &amp;lsquo;मम शोकमुपानयन्&amp;rsquo; (रा० ६।८२।३)। उपाहरन् आहरन् जनयन्। &amp;lsquo;मृष्टमन्नमुपानीतमश्नाति न हि तं (=लक्ष्मणं) विना&amp;rsquo; (रा० १।१८।३१)। उपानीतमुपहृतं निवेदितम्। &amp;lsquo;विमानैर्विविधैश्चित्ररुपानीतैः सुरोत्तमैः&amp;rsquo; (भा० वि० ५६।१८)। उपानीतैः समीपमानीतैः। &amp;lsquo;उदकान्तमुपानीय मत्स्यम्&amp;rsquo; (भा० वन० १२७५६)। &amp;lsquo;उपानीय ततो गङ्गां रसातलम्&amp;rsquo; (रा० १।४४।४२)।  पत्  पत् (पत्लृ गतौ)। &amp;lsquo;हंसाविव पततमा सुताँ उप&amp;rsquo; (ऋ० ५।७८।१)। उपापततम् उपर्यन्तिक उड्डयेथाम्।  यम्  यम् (यम उपरमे)। &amp;lsquo;त्रिरात्रो यद् व्यशीर्यत तमेतैः सामभिरभिषज्यन् गायत्रपार्श्वेनोपायच्छन्&amp;rsquo; (पञ्च० ब्रा० १४।९।२७)। उपायच्छन् अवाष्टभ्नन् इति केलेंडो भाषान्तरकृत्। शिथिलावयवानां। (सोमानाम्) पुनः सन्धानार्थमुपादानमकुर्वन्नित्युत्तरवाक्यार्थ इत्यन्ये। &amp;lsquo;नोपायध्वं भयम्&amp;rsquo; (भट्टि० ७।१०१)। भयं मास्म सूचयत, मा कार्ष्टेति जयमङ्गला। सर्वथाऽ स्थाने भट्टिप्रयोगः। नात्रारादपि किमपि हिंसात्मकं गन्धनं सूचनं पैशुन्यमस्ति। तत्र सत्येव यमेः कित्त्वमात्मनेपदं चेति वृत्तिकारः।  या  या (या प्रापणे प्रापणमिह गतिः)। &amp;lsquo;आ नो देवेभिरुप देवहूतिमग्ने याहि&amp;rsquo; (ऋ० ७।१४।३)। उपायाहि उपागच्छ। &amp;lsquo;उपायातं दाशुषे रथेन वहन्ता&amp;rsquo; (ऋ० ७।७१।२)। &amp;lsquo;प्रद्युम्नोऽयमुपायाति भीतः&amp;rsquo; (भा० वन० १८।२२)। उक्तोऽर्थः।  रम्  रम् (रमु क्रीडायाम्)। &amp;lsquo;तपसोऽग्र्यादुपारम&amp;rsquo; (रा० गोरे० सं० १।६७।११)। उपारम विरम। &amp;lsquo;दृष्ट्वान्तरं ज्योतिरुपारराम&amp;rsquo; (कु० ३।५८)। उपारराम विरराम। समाधे र्व्युत्थित इत्यर्थः। &amp;lsquo;उपारमत तत्सैन्यं सरथाश्वनरद्विपम्&amp;rsquo; (भा० द्रोण० १४७।५२)। &amp;lsquo;दानप्रवृत्तेरनुपारतानाम्&amp;rsquo; (रघु० १६।३)। अनुवृत्तधनोत्सर्गाणाम् इत्यर्थः।  रुद्  रुद् (रुदिर अश्रुविमोचने)। &amp;lsquo;निशातुषारै र्नयनाम्बुकल्पैः…उपारुरोदेव नदत्पतङ्गः&amp;rsquo; (शिशु० )। उपारुरोद=अल्पाश्रुमोचनं कृतवान्। &amp;lsquo;उपारुरोदेव नदत्पतङ्गः कुमुद्वतीं तीरतरुर्दिनादौ&amp;rsquo; (भट्टि० २।४)। उपारुरोद विललाप परिदेवयाञ्चक्रे, अनुशुशोच।  लक्ष्  लक्ष् (शम लक्ष आलोचने)। &amp;lsquo;अध्रुवा सर्वमर्त्येषु श्रीरुपालक्ष्यते भृशम्&amp;rsquo; (भा० शल्य० ६५।२०)। उपालक्ष्यते लक्ष्यते। नार्थ उपाङ्भ्याम्।  लभ्  लभ् (डुलभष् प्राप्तौ)। &amp;lsquo;तं यदि स्वरेषूपालभेत&amp;rsquo; (छां० उ० ४।२२)। स्वरस्त्वया दुष्प्रयुक्त इति दूषणं दद्यात्। &amp;lsquo;अपराधेषु चैनं सततमुपालभेत&amp;rsquo; (आप० ध० १।८।२९)। इदमयुक्तं त्वया कृतमिति शिष्यं दोषिणं दर्शयेत्। &amp;lsquo;पयोधरविस्तारयितृकमात्मनो यौवनमुपालभस्व&amp;rsquo; (शा० १)। उपालभस्व अपराद्धं विजानीहि, दोषेण गच्छेत्यर्थः। &amp;lsquo;केचिदस्मदुपालम्भे मतिं चक्रुर्हि तापसाः&amp;rsquo; (भा० उ० १७६।२)। उपालम्भे दोषदाने। &amp;lsquo;यत्त सम्यगुपक्रान्तं कार्यमेति विपर्ययम्। पुमांस्तत्रानुपालभ्यो दैवान्तरितपौरुषः&amp;rsquo; (का० नी० सा० १२।१९)॥ अनुपालभ्यो न दोषेण गन्तव्यः, नापराद्धो मन्तव्यः। &amp;lsquo;सौर्यः पशुरुपालम्भ्यः सवनीयस्य&amp;rsquo; (शां० श्रौ० ११।१३।८)। उपालम्भ्योतिरिक्त आलभ्यः। पाणिनीयास्तु प्रशंसायां गम्यमानायां नुममिच्छन्ति।  वह्  वह् (वह प्रापणे)। &amp;lsquo;आ च वहासि ताँ इह देवाँ उप प्रशस्तये&amp;rsquo; (ऋ० १।७४।६)। उपावहासि समीपं प्रापय। &amp;lsquo;अग्ने पत्नीरिहा वह देवानामुशतीरुप&amp;rsquo; (ऋ० १।२२।९)। उपावह समीपमानय, उपानय।  विश्  विश् (विश प्रवेशने)। &amp;lsquo;प्रीतिश्च मनुजव्याघ्र दुर्योधनमुपाविशत्&amp;rsquo; (भा० आदि० १३६।११)। उपाविशत् आविशत्, व्याश्नुत।  वी  वी (वी गतिव्याप्तिप्रजनकान्त्यसनखादनेषु)। &amp;lsquo;आ नो देवानामुप वेतु शंसः&amp;rsquo; (ऋ० १०।३१।१)। उपावेतु उपागच्छतु। शंसः स्तोतव्यः (इन्द्रः)।  वृत्  वृत् (वृतु वर्तने)। &amp;lsquo;यतरान्वै न इयमुपावर्स्यति ते भविष्यन्ति परेतरे&amp;rsquo; (=परा इतरे) (श० ब्रा० १।४।१।३४)। अस्मानुपैष्यति, अस्मासु सन्निधास्यत इति उपावर्त्स्यतीत्यनेनाह। &amp;lsquo;ते देवा अब्रुवन्नुप न आवर्तस्व हव्यं नो वहेति&amp;rsquo; (तै० सं० ५।४।९।४३)। उपावर्तस्व समीपमेहि, सन्निधत्स्व। &amp;lsquo;सेडा मनुमुपावर्तत&amp;rsquo; (तै० सं० १।७।१)। &amp;lsquo;नृत्तं गीतमुपाववर्त&amp;rsquo; (श० ब्रा० ३।२।४।६)। नर्तनान्गायनांश्चोपेयायेत्याह। &amp;lsquo;देवान्वा एष उपावर्तते यो दीक्षते&amp;rsquo; (श० ब्रा० ३।१।१।१०)। देवानुपैति, देवतासान्निध्यमधिगच्छतीत्यर्थः। &amp;lsquo;अथ स्तीर्णां वेदिमुपावर्तते&amp;rsquo; (श० ब्रा० १।३।४।१०)। वेद्याः समीपमावर्तत इत्यर्थः। &amp;lsquo;पुनरेवैनं वामं वसूपावर्तते&amp;rsquo; (तै० ब्रा० १।१।२।२)। उपावर्तते प्रतिनिवर्तते। &amp;lsquo;यदुपावर्तते सोऽवभृथः&amp;rsquo; (आप० ध० २।७।१०)। (अतिथिम्) अनुव्रज्य प्रत्यावर्तनमुपावर्तनमित्युज्ज्वला। &amp;lsquo;तमेव चिन्तयन्नर्थमुपावर्तत वै मुनिः&amp;rsquo; (रा० १।२।१९)। उपावर्तत न्यवर्तत। &amp;lsquo;यावदहमाश्रमवासिनः प्रत्यवेक्ष्योपावर्ते तावदार्द्रपृष्ठाः क्रियन्तां वाजिनः&amp;rsquo; (शा० १)। उक्तोऽर्थः। &amp;lsquo;समाहितचित्तस्य प्रज्ञाविवेक उपावर्तते&amp;rsquo; (यो० सू० १।२० भा०)। उपावर्तते जायते। &amp;lsquo;भूतिमेवोपावर्तते&amp;rsquo; (तै० ब्रा० ३।८।३।३)। ऐश्वर्यमेव प्राप्नोतीत्याह। &amp;lsquo;रात्रिं कथं चिदेवेमां सौमित्रे वर्तयामहे। उपावर्तामहे भूमावास्तीर्य स्वयमार्जितः&amp;rsquo; (रा० २।६३।४)॥ उपावर्तामहे लोठिष्यामः, शयिष्यामहे। &amp;lsquo;दग्धौ दग्धौ पुनः पादावुपावर्तयतानघ&amp;rsquo; (भा० शल्य० ४८।२३)। उपावर्तयत समीपमानयत्। &amp;lsquo;तांश्चाहं विक्रीय च्छगलिका विंशतिमात्रा उपावर्तयिष्यामि&amp;rsquo; (तन्त्रा० ५।१)। उपावर्तयिष्यामि आत्मसमीपं प्रापयिष्यामि। &amp;lsquo;तं चेदस्मिन्नन्ते मानसः शारीरो वा व्याधिः कश्चित्तीव्रतरः सहसाभ्यागच्छेत् तमेव तावदस्योपावर्तयितुं यतेत&amp;rsquo; (चरक० सूत्र० १५।८)। उपावर्तयितुं निवर्तयितुं शमयितुम्। &amp;lsquo;सन्ध्याकाल उपावृत्ते मुहूर्त्त चातिदारुणे&amp;rsquo; (भा० उ० १०।३४)। उपावृत्ते उपस्थिते। &amp;lsquo;अथ भैक्षचर्यादुपावृत्तः&amp;rsquo; (बौ० ध० २।१०।१८।७)। उपावृत्तः प्रत्यावृत्तः। &amp;lsquo;उपावृत्तेषु पार्थेषु सर्वास्वेव वधूषु च&amp;rsquo; (भा० आश्रम० १८।१२)। उपावृत्तेषु निवृत्तेषु। &amp;lsquo;सेयं रत्नसमाकीर्णा मही सवनपर्वता। उपावृत्ता महाराज त्वामद्य निहतद्विषम्&amp;rsquo; (भा० शल्य० ६०।४६)॥ उपावृत्ता प्रतिनिवृत्ता। उपागता। &amp;lsquo;प्रवासादुपावृत्तेन काश्यपेन&amp;rsquo; (शा० ४)। उक्तोऽर्थः। &amp;lsquo;स तं पुरोहितमुपादायोपावृत्तः&amp;rsquo; (भा० आदि० ३।२०)। (स्वदेशं) प्रत्यावृत्तः। त्रिषूपावृत्तलुठितौ परावृत्ते मुहुर्भुविः (अमरः)। &amp;lsquo;उपावृत्तमदः (नागः) क्षिप्रमभ्यवर्तत वेगिनः&amp;rsquo; ( )। उपावृत्तमदः=जातमदः। &amp;lsquo;उपावृत्त्योत्थितां दीनां वडवामिव वाहिताम्&amp;rsquo; (रा० २।२०।३४)। उपावृत्त्य परावृत्त्य, लुठित्वा। &amp;lsquo;अथ जिष्णुरुपावृत्त्य क्षुरधारेण कार्मुकम्। चकर्त भीष्मस्य&amp;rsquo; (भा० वि० ६४।२७)। उपावृत्त्य समीपमेत्य। &amp;lsquo;उपावर्त्य यथान्यायं&amp;rsquo; (हयान्) (भा० द्रोण० १००।१५)। उपावर्त्य परिलोठ्य, आवर्त्य। &amp;lsquo;तिष्ठतात्रैव सन्तुष्टा नोपावर्तितुमर्हथ&amp;rsquo; (रा० ३।२०।१०)। उपावर्तितुमुपसर्प्तुम् (उपस्रप्तुम्)। उपावर्तितुं पलायितुमिति तु कतकः। तद् वितथम्। उत्तरार्धे यदि प्राणैरिहार्थो वो निवर्तध्वं निशाचराः इति श्रवणात्। कतकव्याख्याने पूर्वा निषेधोक्तिरुत्तरया प्रकृतोक्त्या व्याहन्येत। &amp;lsquo;सहस्रं त उपावृतः&amp;rsquo; (अथर्व० ६।७७।३)। उपावृतः समीपदेशप्राप्त्युपाया इति सायणः। &amp;lsquo;करभोरु करोति मारुतस्त्वदुपावर्तनशङ्कि मे मनः&amp;rsquo; (रघु० ८।५३)। पुनरागमन उज्जीवने मे मनः शङ्ककं करोतीत्युक्तं भवति।  व्यध्  व्यध् (व्यध ताडने)। &amp;lsquo;तस्य न कुतश्चनोपाव्याधो भवति&amp;rsquo; (तै० ब्रा० १।७।७)। उपाव्याधो बाधः।  शंस्  शंस् (आङः शसि इच्छायाम्)। &amp;lsquo;तत्कुलीनोपाशंसुः&amp;rsquo; (कौ० अ० १।१४।३)। उपाशंसुः कामुकः, उपाश्रित इत्यर्थः। &amp;lsquo;श्व उपाशंसनीयः कालः&amp;rsquo; (नि० १।६।१)। उपाशंसनीयः=आशासितव्यः, आशंसायोग्यः, एषणीयः।  श्रि  श्रि (श्रिञ् सेवायाम्)। &amp;lsquo;पौरजानपदान्सर्वान्संश्रितोपाश्रितांस्तथा&amp;rsquo; (भा० शां० ८७।२४)। उपाश्रिता व्यवहिताः सन्तः श्रिताः। संश्रिता अनन्तराः सन्तः श्रिताः। &amp;lsquo;महत्सोपाश्रयं भेजे रावणः परमासनम्&amp;rsquo; (रा० ६।११।१७)। उपाश्रयः प्रतिश्रय उपधानम्। &amp;lsquo;विषादयन्ति नात्मानं सत्त्वोपाश्रयिणो नराः&amp;rsquo; (भा० वन० ७९।१४)। सत्त्वोपाश्रयिणः सत्त्वं धैर्यं तदुपाश्रयन्ते श्रयन्ते इत्येवं शीलाः।  सञ्ज्  सञ्ज् (षञ्ज सङ्गे)। &amp;lsquo;चेकितान उपासङ्गं धनुः काश्य उपाहरत्&amp;rsquo; (भा० सभा० ५३।९)। उपासङ्गो निषङ्गः, तूणीरः। उपाहरत् प्राभृतकमिति दत्तवान्। &amp;lsquo;उपासङ्गो हयगजवाह्यस्तूण इति&amp;rsquo; (भा० उ० १५५।३) इत्यत्र नीलकण्ठः। &amp;lsquo;सोपायः सोपनिषदः सोपासङ्गः सनिश्चयः&amp;rsquo; (भा० शां० ३२०।६३)। उपासङ्गः=ध्यानाङ्गानि यमादीनि। &amp;lsquo;उपासङ्गानाचरद् दक्षिणेन वराङ्गानां नकुलश्चित्रयोधी&amp;rsquo; (भा० उ० ४८।२४)। वराङ्गानां शिरसामुपासङ्गान् उच्चयान्।  सद्  सद् (षद्लृ विशरणगत्यवसादनेषु, आङः षद पद्यर्थे)। &amp;lsquo;भीमसेनमुपासेदुः प्रवणादिव कुञ्जरम्&amp;rsquo; (भा० शल्य० २६।९)। उपासेदुः संशिश्रियुः। &amp;lsquo;पितामहमुपासेदुः पर्वते गन्धमादने&amp;rsquo; (भा० भीष्म० ६५।४२)। उपासेदुः=उपासाञ्चक्रिरे। &amp;lsquo;का पूर्वाहुतिः किमुपासीषदः&amp;rsquo; (श० ब्रा० ११।५।३।३)। किं न्यधा इत्यर्थः।  सिध्  सिध् (षिध गत्याम्)। &amp;lsquo;वार्धक्षत्रिरुपासेधत् प्रवणादिव कुञ्जरः&amp;rsquo; (भा० द्रोण० ४२।८)। उपासेधत् अवारयत्। प्रवणात् प्रवणं निम्नदेशः, तं प्राप्य। वार्धक्षत्रिर्जयद्रथः।  हन्  हन् (हन हिंसागत्योः)। &amp;lsquo;दक्षिणानुरूनुपाघ्नाना एतेनैव मन्त्रेण&amp;rsquo; (श० ब्रा० २।६।२।१५)। उपाघ्नाना आघ्नन्तः प्रहरन्तः, ताडयन्तः।  हि  हि (हि गतौ वृद्धौ च)। &amp;lsquo;पुरं दिदृक्षुभि र्जानपदैरुपाहितैः&amp;rsquo; (रा० २।६।२८)। उपाहितैः समेतैः।  हृ  हृ (हृञ् हरणे)। &amp;lsquo;आज्ञापयतु भवान् किं ते प्रियमुपहरामि गुर्वर्थम्&amp;rsquo; (भा० आदि० ३।९३)। उपहरामि ददामि प्रदिशामि। &amp;lsquo;ते यज्ञसेनं द्रुपदं गृहीत्वा रणमूर्धनि। उपाजह्रुः सहामात्यं द्रोणाय भरतर्षभ&amp;rsquo; (भा० १३८।६३)॥ उपाजह्रुः=उपजह्रुः=उपनिन्युः। &amp;lsquo;अहः कस्मादुपाहरन्त्यस्मिन्कर्माणि&amp;rsquo; (नि० २।२०।३)। उपाहरन्ति=अनुतिष्ठन्ति। &amp;lsquo;नष्टं नष्टमुपेक्षस्व प्राप्तं प्राप्तमुपाहर&amp;rsquo; (यो० वा० ४।४६।७)। उपाहर उपभुङ्क्ष्व, परिगृहाण। &amp;lsquo;पाण्डवानां च वासांसि द्रौपद्याश्चाप्युपाहर&amp;rsquo; (भा० सभा० ६८।३८)। आच्छिद्य (अवरोप्य) आत्मसमीपं प्रापयेत्यर्थः। &amp;lsquo;गाण्डीवमुक्तै र्विशिखैरुपाहरे&amp;rsquo; (भा० पु० १।७।१६)। उपाहरे=अपहरे छिनद्मि, कृन्तामि। उभावप्युपाङावस्थाने। &amp;lsquo;ब्राह्मणस्य प्रतिश्रुत्य न मया तदुपाहृतम्&amp;rsquo; (भा० अनु० ९।१२)। उपाहृतमुपहृतं प्रत्तम्। &amp;lsquo;दुर्बलस्य तु कुतः प्रज्ञा पुरस्तादनुपाहृता&amp;rsquo; (भा० शां० १४२।७)। अनुपाहृता ऽनुपात्ता ऽनुपयुक्ता ऽशिक्षिता। &amp;lsquo;स्त्रीचापलादेतदुपाहृतं मे (=मया) धर्मं च वक्तुं तव कः समर्थः&amp;rsquo; (रा० ३।९।३३)॥ उपाहृतं व्याहृतम्। उक्तम्। &amp;lsquo;उपाहृतं तद्वचनं सुदारुणम् (रा० ३।५९।२७)। उक्तोऽर्थः। &amp;lsquo;उपाहृतमनुबुद्धं निखातं वैरम्&amp;rsquo; (अथर्व० १०।१।१९)। उपाहृतं व्यवहृतम्, क्रियया निर्वृत्तम्।  ह्वे  ह्वे (ह्वेञ् स्पर्धायां शब्दे च)। &amp;lsquo;न भयान्न च कार्पण्यान्न लोभात्त्वामुपाह्वये&amp;rsquo; (भा० शां० १५१।१७)। उपाह्वये शिष्यं करोमि।  </description>
    </item>
    
    <item>
      <title>२१६ उपोद् (उप&#43;उद्)</title>
      <link>https://vishvAsa.github.io/sanskrit/koshaH/upasargArtha-chandrikA/216_upod/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/216_upod/</guid>
      <description>इ  इ (इण गतौ)। &amp;lsquo;ताभिर् (मेनिभिः) ज्वलन्तीभिर्दीप्यमानाभिरूपोदेति राजानम्&amp;rsquo; (ऐ० ब्रा० ८।२४)। उपोदेति समीपे प्राप्नोति (पुरोहितः)।  क्रम्  क्रम् (क्रमु पादविक्षेपे)। &amp;lsquo;त एतस्माच्चात्वालादूर्ध्वाः स्वर्गं लोकमुपोदक्रामन्&amp;rsquo; (श० ब्रा० ४।२।५।५)। उपोदक्रामन् उत्थायोर्ध्वं गत्वा प्रापन्नित्यर्थः। ऊर्ध्वा इत्यनेन गतार्थत्वेप्युच्छब्दप्रयोग ऋषीणामुपसर्गप्रियत्वं व्यनक्ति।  ग्रह्  ग्रह् (ग्रह उपादाने)। &amp;lsquo;तान् (चमसान्) यत्रोपोद्गृह्णीयुः&amp;rsquo; (ऐ० ब्रा० ७।३३)। भक्षणार्थमूर्ध्वं धारयेयुरित्यर्थः। &amp;lsquo;तस्या ह मुखमुपोद्गृह्णन्नुवाच&amp;rsquo; (छां० उ० ४।२।४)। उपोद्गृह्णन् उन्नमयन्। &amp;lsquo;अवसिक्तायाः सव्येन पाणिनाञ्जलिमुपोद्गृह्य&amp;rsquo; (गो० गृ० २।२।१६)। समीपे मणिबन्धप्रदेश उत्तानं गृहीत्वेत्युक्तं भवति।  सद्  सद् (षद्लृ विशरणगत्यवसादनेषु)। &amp;lsquo;धीरो ह शातपर्णेयः। महाशालं जाबालमुपोत्ससाद&amp;rsquo; (श० ब्रा० १०।३।३।१)। उपोत्ससाद उत्थाय उच्चल्य उपेयाय।  सिच्  सिच् (षिच क्षरणे)। &amp;lsquo;व्रतमुपोत्सिञ्चन् व्रतं प्रमीणाति&amp;rsquo; (श० ब्रा० ३।२।२।१९)। व्रतान्तभोजनं बाह्यवस्तुना संमिश्रयन्।  स्था  स्था (ष्ठा गतिनिवृत्तौ )। &amp;lsquo;त्वा द्वाभ्यां प्रश्नाभ्यामुपोदस्थाम्&amp;rsquo; (श० ब्रा० १४।६।८।२)। उपोदस्थाम्=समीपे ऽभिमुखे स्थितोस्मि। &amp;lsquo;उत्तिष्ठ ब्रह्मणस्पत इत्युच्यमान उपोत्तिष्ठति&amp;rsquo; (का० श्रौ० २६।५।१०)। गोसमीपादुत्तिष्ठत्यध्वर्युरित्याह। &amp;lsquo;जयामो वा असुरांस्ततस्त्वेव नः पुनरुपोत्तिष्ठन्ति&amp;rsquo; (श० ब्रा० १।२।४।९)। अस्मानुद्दिश्य उत्तिष्ठन्तीत्याह। &amp;lsquo;अथ यदि क्रयायोपोत्थितः (सोमः) किञ्चिदापद्येत&amp;rsquo; (श० ब्रा० १२।६।१।९)। उपोत्थित उपस्थितः। नार्थ उदा। &amp;lsquo;हुत्वोपोत्तिष्ठतः। अनुपृष्ठं पतिः परिक्रम्य दक्षिणत उदङ्मुखोऽवतिष्ठते वध्वञ्जलिं गृहीत्वा&amp;rsquo; (गो० गृ० २।२।१-४)।  हन्  हन् (हन हिंसागत्योः)। &amp;lsquo;अधुना विश्वान् देवानधिकृत्य तद्गतमेवाधियज्ञे किंचिद्विचारयिष्यन्नुपोद्धन्ति&amp;rsquo; (नि० १२।४०।२ इत्यत्र दुर्गः)। उपोद्धन्ति प्रस्तौति, भूमिकां रचयति। चिन्तां प्रकृतसिद्ध्यर्थामुपोद्घातं प्रचक्षते इति हलायुधः। उपोद्घात उदाहार इत्यमरः। उप समीप उद्धननं ज्ञापनं वक्ष्यमाणोपयोग्यर्थवर्णनस्येति स्वामी। &amp;lsquo;एवं स्तुत्या देवमभिमुखीकृत्यागमनप्रयोजनं वक्तुमुपोद्घातयति&amp;rsquo; (शिशु० १।४०)। इत्यत्र मल्लिः। उपोद्घातं रचयति प्रस्तावनां प्रणयतीत्यर्थः।  </description>
    </item>
    
    <item>
      <title>२१७ उपोदाङ् (उप&#43;उद्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/217_-upodA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/217_-upodA~N/</guid>
      <description>सृप् (सृप्लृ गतौ)।  &amp;lsquo;तेषां ह स्म मध्यन्दिने मध्यन्दिन एवोपोदासर्पत्&amp;rsquo; (ऐ० ब्रा० ६।१)। समीपम् उत्सुकः सन्नगच्छदिति सायणः।  </description>
    </item>
    
    <item>
      <title>२१८ उपोप (उप&#43;उप)</title>
      <link>https://vishvAsa.github.io/sanskrit/koshaH/upasargArtha-chandrikA/218_-upopa/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/218_-upopa/</guid>
      <description>विश्  विश् (विश प्रवेशने )। &amp;lsquo;सोऽधस्ताच्छकटस्य पामानं कषमाणमुपोपविवेश&amp;rsquo; (छां० उ० ४।१।८)। उपोपविवेश=उपेत्यासामास। &amp;lsquo;उपोपविष्टं सचिवै र्मरुद्भिरिव वासवम्&amp;rsquo; (रा० ३।३२।४)। उपोपविष्टमुपासीनम्। &amp;lsquo;उपोपविष्टा मञ्चेषु द्रष्टुकामाः स्वयंवरम्&amp;rsquo; (भा० आदि० १८५।१५)। उपविष्टा इत्येवार्थः। तेनैकस्योपशब्दस्यानर्थकत्वप्रसङ्गः। &amp;lsquo;तत्र प्रसमुपोदः पादपूरणे&amp;rsquo; (पा० ८।१।६) इति पाणिनीयं शासनं समाधिमुदाहरति नीलकण्ठः। वत्तिकारस्य तु नायमभिमतः। तथा ह्याह&amp;ndash;सामर्थ्याच्छन्दस्येवैतद्विधानम्। लोके ह्यनर्थकं तत्स्यात्प्रयोगाभावादिति। छन्दोवत् कवयः कुर्वन्तीति वा तदभ्यनुज्ञातं स्यात्।  </description>
    </item>
    
    <item>
      <title>२१९ उपनि (उप&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/219_-upani/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/219_-upani/</guid>
      <description>अस्  अस् (असु क्षेपे)। &amp;lsquo;स तु तत्र विशेषदुर्लभः सदुपन्यस्यति कृत्यवर्त्म यः&amp;rsquo; (कि० २।३)। उपन्यस्यति उदाहरति। &amp;lsquo;भूतमप्यनुपन्यस्तं हीयते व्यवहारतः&amp;rsquo; (याज्ञ० २।१९)। अनुपन्यस्तमनभिहितमर्थिप्रत्यर्थिभ्याम्। भूतं सत्यं तथ्यम्। &amp;lsquo;इत्युभयलोकविरुद्धं वचनमुपन्यस्तम्&amp;rsquo; (मालती०)। उक्तोऽर्थः। &amp;lsquo;अद्यापि गृध्रेण महामन्त्रिणा सन्धातुमुपन्यस्तम्&amp;rsquo; (हितोप०)। सन्धीयतामिति सन्दिष्टम्। &amp;lsquo;उपन्यस्तम्&amp;rsquo; (भा० शल्य० ५७।१९)। उपेत्यायुधप्रक्षेप इत्यर्थः। &amp;lsquo;उपन्यस्तस्य शिष्यस्य विश्वस्तस्य च गौरवे&amp;rsquo; (पञ्चरा० १।३२)। उपन्यस्तस्य कृतात्मसमर्पणस्य, अत्यन्तं परतन्त्रस्येति यावत्। &amp;lsquo;उपन्यस्तमपन्यस्तं युद्धमागविशारदौ। तौ विचेरतुरन्योन्यं वानरेन्द्रश्च रावणः&amp;rsquo; (रा० ६।४०।२६)॥ उपन्यस्तं परेण स्वबाह्वोरग्रहाय स्वोरःसमीपस्थानम्। अपन्यस्तं प्रतिभटबाहुग्रहणार्थं स्वबाहुप्रसारणम् इति तिलकः। &amp;lsquo;उपन्यस्ते च यल्लब्धं विद्यया पणपूर्वकम्&amp;rsquo; (मनु० ९।२०६ इत्यत्रकुल्लूकोद्धृता कात्यायनस्मृतिः)। &amp;lsquo;उपन्यस्य महातेजा विप्रेभ्यः पाण्डवांस्तदा&amp;rsquo; (भा० वन० १५८।२८)। उपन्यस्य निवेद्य समर्प्य, न्यासं कृत्वा। &amp;lsquo;दीप्यमानं ततो वह्निं पुष्पैः सत्कृत्य सत्कृतम्। तत्रोपन्यस्य च प्रीतस्तयोर्मध्ये समेधितम्&amp;rsquo; (रा० ४।४।१७)॥ उपन्यस्य इध्मान्यधिकान्याधाय। उपन्यासस्तु वाङ्मुखम् इत्यमरः। वाङ्मुखमुपक्रम उपोद्घातः। &amp;lsquo;निर्यात: शनकैरलीकवचनोपन्यासमालीजनः&amp;rsquo; (अमरु० २७)। उपन्यासः कथनम्। &amp;lsquo;निर्भेदादृतेऽप्ययमुपन्यासो मालविकायां शङ्कयति&amp;rsquo; (माल)। उपन्यासः कीर्तनम्। &amp;lsquo;आत्मन उपन्यासपूर्वम्&amp;rsquo; (शा० ३)। स्वप्रत्यवमर्शपुरःसरम्। &amp;lsquo;विषम उपन्यासः&amp;rsquo; (व्या० महाभा० असकृत् पठितम्)। उपन्यासो दृष्टान्तः। &amp;lsquo;पुत्र प्रत्युदितं सद्भिः पूर्वजैश्च महर्षिभिः। विश्वजन्यमिमं पुण्यमुपन्यासं निबोधत&amp;rsquo; (मनु० ९।३१)॥ उपन्यासं (बक्ष्यमाणं) विचारम्। &amp;lsquo;अहमिदानीं विषमारम्भं परस्योपन्यासं पराक्रमेण समी करोमि&amp;rsquo; (प्रतिज्ञा० १)। उपन्यासः प्रयोगः। कपटप्रबन्धः। &amp;lsquo;ब्राह्मणे जैमिनिरुपन्यासादिभ्यः&amp;rsquo; (ब्र० सू० ४।४।५)। इहोपन्यासो ऽज्ञातज्ञापनम्। &amp;lsquo;भव्यामेकार्थसिद्धिं तु समुद्दिश्य क्रियेत यः। स उपन्यासकुशलैरुपन्यास उदाहृतः&amp;rsquo; (का० नी० सा० ९।१०)॥ उपन्यासो नाम सन्धिरिह लक्षितः।  क्षिप्  क्षिप् (क्षिप प्रेरणे)। &amp;lsquo;पाणिभ्यां तूपसंगृह्य स्वयमन्नस्य वर्धितम्। विप्रान्तिके पितॄन् ध्यायञ्शनकैरुपनिक्षिपेत्&amp;rsquo; (मनु० ३।२२४)॥ उपनिक्षिपेत् समीपे नीचै निदध्यात्। &amp;lsquo;अलमुपहतासु स्त्रीबुद्धिषु स्वमार्जवमुपनिक्षेप्तुम्&amp;rsquo; (प्रतिमा० १)। उपनिक्षेप्तुमध्यारोपयितुम्।  गम्  गम् (गम्लृ गतौ)। &amp;lsquo;परोक्षमिवैष ब्रह्मणो रूपमुपनिगच्छति यत् क्षत्रियः&amp;rsquo; (ऐ० ब्रा० ७।३१)। उपनिगच्छति अधिगच्छति। &amp;lsquo;शश्वच्छान्तिं निगच्छति इति गीतासु&amp;rsquo; (९।३१) श्रवणादुपमन्तरेणापि प्राप्त्यर्थो गम्यत एवेति शब्दोपजनो नार्थोपजनः।  ग्रह्  ग्रह् (ग्रह उपादाने)। &amp;lsquo;नानावीर्या अङ्गुलयः, सर्वास्वङ्गुष्ठमुपनिगृह्णाति&amp;rsquo; (तै० सं० ६।१।९।६३)। समीपे नियमेन प्रापयतीत्याह। &amp;lsquo;उपैव यजमानं निगृह्णीत योऽस्य प्रियः स्यात्&amp;rsquo; (ऐ० ब्रा० ३।१९)। उदितचर एवार्थः।  धा  धा (डुधाञ् धारणपोषणयोः)। &amp;lsquo;वेदौ परिधींश्च शकलांश्चोपनिदधाति&amp;rsquo; (श० ब्रा० २।५।३।५)। समीपे निदधाति। &amp;lsquo;यथा यस्मा अशनमाहरेत् तस्मा आहत्यैवोपनिदध्यादेवं तत्&amp;rsquo; (श० ब्रा० २।३।१।१७)। उपनिदध्यात् पात्रं नीचैः समीपे दध्यात्। &amp;lsquo;भयमुपनिदधे स राक्षसानाम्&amp;rsquo; (भट्टि० ४।४५)। उपनिदधे जनयामास आहारयामास। &amp;lsquo;शक्रस्तस्य तं बिसप्रत्यंशमुपनिदधे&amp;rsquo; (अवदा० जा० १९)। उपनिदधेऽन्तर्दधे, अन्तर्हितं चकार। स्थाने वश्यवाचः कवेरार्यशूरस्योपसर्गद्वयप्रयोगः। उपनिधि र्ह्यात्मसमीपे प्रच्छाद्य रक्ष्यते, तत्साधर्म्याद्वस्त्वन्तरप्रच्छादनमात्रमप्युपनिपूर्वेण दधातिनोच्यत इति सामञ्जस्यम्। &amp;lsquo;ये म इम (कुलमाषाः) उपनिहिता इति&amp;rsquo; (छां० उ० १।१०।२)। उपनिहिताः समीपे स्थिताः। &amp;lsquo;उद्दिष्टानुपनिहितां भजस्व पूजाम्&amp;rsquo; (मालती०)। उपनिहितां निवेदितां पुरः स्थापिताम्। &amp;lsquo;ब्राह्मणो दृष्ट्वा पूर्वोपनिहितं निधिम्&amp;rsquo; (मनु० ८।३७)। उपनिहितं निक्षिप्तं न्यस्तम्। &amp;lsquo;निक्षिप्तस्य धनस्यैवं प्रीत्योपनिहितस्य च&amp;rsquo; (मनु० ८।१९६)। प्रीत्या कञ्चित्कालमुपभोगार्थमर्पितस्येति कुल्लूकः। &amp;lsquo;कर्णयोरुपनिधाय&amp;rsquo; (मुखम्) (आश्व० गृ० १।१५)। उपनिधाय समीपे निधाय। &amp;lsquo;तत्समाहृत्योप निधायाचार्य्याय प्रब्रूयात्&amp;rsquo; (आप० ध० १।३।३१)। उक्तोऽर्थः। &amp;lsquo;वहति मलयसमीरे मदनमुपनिधाय&amp;rsquo; (गीत० ५।२)। उपनिधाय उपानीय। &amp;lsquo;देवा वा असुरान् युधमुपप्रयन्तो ऽब्रुवन् यन्नो वामं वसु तदुपनिधाय युध्यामहै&amp;rsquo; (जै० ब्रा० १।१३८)। उपनिधाय क्वचिद् विश्वास्ये निक्षिप्य न्यस्य। &amp;lsquo;यथान्यस्मा उपनिधायाऽन्यस्मै प्रयच्छति&amp;rsquo; (तै० ब्रा० २।१।३।६)। उपनिधाय संकल्प्य। पुमानुपनिधिर्न्यास इत्यमरः। उपमितो निधिनेति विग्रहः। &amp;lsquo;असङ्ख्यातमविज्ञातं समुद्रं यन्निधीयते। तज्जानीयादुपनिधिं निक्षेपं गणितं विदुः&amp;rsquo; (याज्ञ० २।६५ मिताक्षरायां नारदवचनम् )॥ निगदव्याख्यातम्। &amp;lsquo;पूषा भागदुघोऽशनं पाणिभ्यामुपनिधाता&amp;rsquo; (श० ब्रा० १।१।२।१७)। उपनिधाता विभक्ता विभाजकः, संविभागस्य कर्ता।  नी  नी (णीञ् प्रापणे)। &amp;lsquo;अथाप उपनिनयति&amp;rsquo; (श० ब्रा० ३।३।१।७)। उपनिनयति अवसिञ्चति। अथ हैके। &amp;lsquo;उदपात्रमुपनिनयन्ति&amp;rsquo; (श० ब्रा० ३।३।४।३१)। उपनिनयन्ति आवर्जयन्ति। &amp;lsquo;ताभिर् (प्रोक्षणीभिः) ओषधीनां मूलान्युपनिनयति&amp;rsquo; (श० ब्रा० १।३।३।४)। मूलेष्वपः प्रसिञ्चति, तेषामुपरि वारिधारां मुञ्चतीत्यर्थः।  पत्  पत् (पत्लृ गतौ)। &amp;lsquo;अथ यत्र द्वे विरुद्धे तुल्यबले प्रमाणे उपनिपततः… तत्र किं कर्तव्यम्&amp;rsquo; (गौ० ध० १।१।५ उज्ज्वलायां हरदत्तः)। उपनिपततः=युगपत् प्राप्नुतः, उपतिष्ठेते, प्रसज्येते। &amp;lsquo;तत्तु सप्तविधे व्याधावुपनिपतति&amp;rsquo; (सुश्रुत० १।८९।६)। उपनिपतति अन्तः पतति, अन्तर्भवति, समाविशति। &amp;lsquo;तं हंस उपनिपत्याभ्युवाद&amp;rsquo; (छां० उ० ४।७।२)। उपनिपत्य=अवडयनेनोपेत्य। &amp;lsquo;एवमेव देवदत्तस्य तत्रागमनं दस्यूनां चोपनिपातः&amp;rsquo; (पा० ५।३।१०५ सूत्रे वृत्तौ)। उपनिपातः सहसा उपस्थितिः।  पद्  पद् (पद गतौ)। &amp;lsquo;नारी निपद्यत उप त्वा मर्त्य प्रेतम्&amp;rsquo; (ऋ० १।१५२।४)। उपनिपद्यत उपशेते। &amp;lsquo;महिषीमश्वायोपनिपादयन्ति&amp;rsquo; (श० ब्रा० १३।५।२।२)। उपनिपादयन्ति समीपे शाययन्ति। &amp;lsquo;पश्यामसि नोपनिपद्यमानम्&amp;rsquo; (ऋ० १।१५२।४)। उपनिपद्यमानं निषीदन्तम् (आदित्यम्)। अयमेवार्थो मन्त्रादौ प्रयन्तमित इति विशेषणश्रवणात्।  प्लु  प्लु (प्लुङ् गतौ )। &amp;lsquo;ये चैव ग्राम्याः पशवो ये चारण्या अणिमानमेव तत् परुषिमाणं नियन्ति दीक्षारूपमेव तदुपनिप्लवन्ते&amp;rsquo; (ऐ० ब्रा० ४।२६)। दीक्षारूपमुपेत्य नितरां सञ्चरन्तीत्यर्थः।  बन्ध्  बन्ध् (बन्ध बन्धने)। &amp;lsquo;विषयस्यानुपादानाद् विषय्युपनिबध्यते। यत्र सातिशयोक्तिः स्यात्&amp;rsquo; (प्रतापरुद्रीय०)। उपनिबध्यते वर्ण्यते। &amp;lsquo;कात्यायनोपनिबद्धा भ्राजा नाम श्लोकाः&amp;rsquo; (भा० कैयटः)। उपनिबद्धाः प्रणीताः, रचिताः, ग्रथिताः।  मन्त्र्  मन्त्र् (मत्रि गुप्तपरिभाषणे)। &amp;lsquo;अभिप्रेतप्रदानेन तपस्विजन उपनिमन्त्र्यताम्&amp;rsquo; (स्वप्न० १)। उपनिमन्त्र्यताम् आकार्यताम्। प्रायेणात्रार्थ उपशब्दो न दीयते। &amp;lsquo;वरप्रदानेन बोधिसत्त्वमुपनिमन्त्रयामास&amp;rsquo; (अवदा० जा० ७)। उपनिमन्त्रयामास उपच्छन्दयामास। स्थाने ऽत्रोपशब्दः। &amp;lsquo;राजन्योपनिमन्त्रणाय रसति स्फीतं यशोदुन्दुभिः&amp;rsquo; (वेणी० १।२५)। उपनिमन्त्रणाय=आह्वानाय।  म्रेड्  म्रेड् (म्रेडृ उन्मादे)। &amp;lsquo;अभ्याशो ह यदेनं साधवो घोषा आ च गच्छेयुरुप च निम्रेडेरन्&amp;rsquo; (छां० उ० ३।१९।४)। सङ्गत्य च सुखयेयुरित्यर्थः।  विश्  विश् (विश प्रवेशने)। &amp;lsquo;लङ्कामुपनिविष्टे च रामे&amp;rsquo; (रा० ६।१६।२६)। उपनिविष्टे लङ्कां परितः कृतसैन्यनिवेशे। कृतरोध इति यावत्। &amp;lsquo;इत्येतानि महाराज सप्त वर्षाणि भागशः। भूतान्युपनिविष्टानि गतिमन्ति ध्रुवाणि च&amp;rsquo; (भा० भीष्म० ६।५३ )॥ &amp;lsquo;स्वर्गाभिष्यन्दवमनं कृत्वेवोपनिवेशितम्&amp;rsquo; (कु० ६।३७)। उपनिवेशितम्=वासितम्।  वृत्  वृत् (वृतु वर्तने)। &amp;lsquo;येन सूक्तेन निविदमतिपद्येत न तत् पुनरुपनिवर्तेत&amp;rsquo; (ऐ० ब्रा० ३।११)। उपनिवर्तेत=आवर्तयेत। वृतिरिहान्तर्णीतण्यर्थः। &amp;lsquo;स चेन्नोपनिवर्तेत वाच्यो ब्राह्मणसंसदि&amp;rsquo; (भा० शां० ८९।४)। नावर्तेतेत्यर्थः। &amp;lsquo;उपनिवर्तमिव वै पशवः सौयवसे रमन्ते&amp;rsquo; (शां० ब्रा० ११।५)।  श्रि  श्रि (श्रिञ् सेवायाम्)। &amp;lsquo;तस्माद् गावः सुवाससमुपैव निश्रयन्ते&amp;rsquo; (श० ब्रा० ३।१।२।१७)। उपनिश्रयन्त उपसर्पन्ति। &amp;lsquo;यद्यपि राजा परमतां गच्छति ब्रह्मैवान्तत उपनिश्रयति&amp;rsquo; (श० ब्रा० १४।४।२।२३)। उपनिश्रयति संश्रयति।  सद्  सद् (षद्लृ विशरणगत्यवसादनेषु)। &amp;lsquo;भद्रमिच्छन्त ऋषयः स्वर्विदस्तपोदीक्षामुपनिषेदुरग्रे&amp;rsquo; (अथर्व० १९।४१।१)। उपनिषेदुरुपासाञ्चक्रिरे। &amp;lsquo;इत्युपनिषद्वर्णो भवति&amp;rsquo; (नि० ३।१२।१)। यद्विज्ञानमुपागतस्य सतो गर्भजन्मजरामृत्यवो निश्चयेन सीदन्ति (विशीर्यन्ते क्षीयन्ते) सा रहस्यविद्या उपनिषद् इत्युच्यत इति तत्र दुर्गः। &amp;lsquo;क्षत्राय तद्विशमव्यस्तादुपनिषादिनीं करोति&amp;rsquo; (श० ब्रा० ९।४।३।३ )। उपनिषादिनी चरणयोः समीपेऽध उपवेशिनी।  </description>
    </item>
    
    <item>
      <title>२२० उपन्याङ् (उप&#43;नि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/220_upanyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/220_upanyA~N/</guid>
      <description>चर्  चर् (चर गतिभक्षणयोः)। &amp;lsquo;मैत्रेण यजुषोपन्याचरति&amp;rsquo; (श० ब्रा० ६।५।४।१०)। (अग्निम्) उपन्याचरति अग्नावेधः प्रक्षिपति।  प्लु  प्लु (प्लुङ् गतौ)। &amp;lsquo;तं स मत्स्य उपन्यापुप्लुवे&amp;rsquo; (श० ब्रा० १।८।१।५)। प्लवमानस्तरंस्तस्य सामीप्यमापेत्यर्थः।  </description>
    </item>
    
    <item>
      <title>२२१ उपनिस् (उप&#43;निस्)</title>
      <link>https://vishvAsa.github.io/sanskrit/koshaH/upasargArtha-chandrikA/221_upanis/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/221_upanis/</guid>
      <description>कॄ  कॄ (कॄ विक्षेपे )। &amp;lsquo;घण्टापथः संसरणं तत्पुरस्योपनिष्करम् इत्यमरः।&amp;rsquo; उपनिष्कीर्यते सैन्यमत्रेति स्वामी।  क्रम्  क्रम् (क्रमु पादविक्षेपे)। &amp;lsquo;आज्यं गृहीत्वोपनिष्क्रामति&amp;rsquo; (श० ब्रा० ३।५।३।१३)। उपनिष्क्रामति=निष्क्रामति=निर्याति। &amp;lsquo;आश्रमादुपनिष्क्रान्तमृषिमुत्तमतेजसम्&amp;rsquo; (रा० २।९२।४)। आश्रमाददूरनिष्क्रान्तमित्याह। आश्रमान्निर्गत्यादूरे वर्तमानम्। &amp;lsquo;उपनिष्क्रम्य नगरात्प्रत्यगृह्णात्परन्तप&amp;rsquo; (भा० सभा० २९।१२)। उक्तोऽर्थः।  </description>
    </item>
    
    <item>
      <title>२२२ उपपरि (उप&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/222_upapari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/222_upapari/</guid>
      <description>ईक्ष्  ईक्ष् (ईक्ष दर्शने)। &amp;lsquo;सैषा देवतोपपरीक्षा&amp;rsquo; (नि० ७।१)। उपगम्योपगम्य परीक्षोपपरीक्षा। &amp;lsquo;तद्येऽ नादिष्टदेवता मन्त्रास्तेषु देवतोपपरीक्षा&amp;rsquo; (नि० ७।४।१)। उपपत्तितः परीक्षोपपरीक्षा।  </description>
    </item>
    
    <item>
      <title>२२३ उपपर्याङ् (उप&#43;परि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/223_upaparyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/223_upaparyA~N/</guid>
      <description>वृत्  वृत् (वृतु वर्तने)। &amp;lsquo;त्वा भूतान्युपपर्या वर्तन्ते&amp;rsquo; (तै० आ० २।१९।१)। उपपर्यावर्तन्ते उपेत्य परित आसते। संश्रयन्ते।  </description>
    </item>
    
    <item>
      <title>२२४ उपप्र (उप&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/224_upapra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/224_upapra/</guid>
      <description>अय्  अय् (अय गतौ)। &amp;lsquo;एताभिर्देवताभिः सयुग्भूत्वा मरुद्भिर्विशाऽग्निना ऽनीकेनोपप्लायत&amp;rsquo; (मैत्रा० सं०)। उपप्लायत=उपैत्।  इ  इ (इण् गतौ)। &amp;lsquo;उप प्रागात्सुमन्मे ऽधायि मन्म&amp;rsquo; (ऋ० १।१६२।७)। &amp;lsquo;इति मन्त्रं निर्ब्रुवाणो यास्क आह&amp;rsquo; (नि० ६।२२।३) &amp;ndash;उपप्रैतु मां स्वयं यन्मे मनोऽध्यायि यज्ञेनेति। उपप्रैतु प्राप्नोतु। &amp;lsquo;देवाँ उपप्रैत् सप्तभिः&amp;rsquo; (ऋ० १०।७२।८)। उपप्रैत् उपागात्। &amp;lsquo;उप प्रागाच्छसनं वाज्यर्वा&amp;rsquo; (ऋ० १।१६३।१२)। शसनं विशसनस्थानमुपैतीत्याह। &amp;lsquo;उप देवान् दैवीर्विशः प्रागुः&amp;rsquo; (वा० सं० ६।७)। उक्तोऽर्थः। &amp;lsquo;देवा वा असुरैर्युद्धमुपप्रायन् विजयाय&amp;rsquo; (ऐ० ब्रा० ३।३९)। उपप्रायन् प्रारभन्त। &amp;lsquo;उपप्रयन्तो अध्वरं मन्त्रं वोचेमाग्नये&amp;rsquo; (ऋ० १।७४।१)। उपप्रयन्तः प्रारभमाणाः। &amp;lsquo;उदीराणा यज्ञमुपप्रयन्तः&amp;rsquo; (ऋ० ४।३९।५)। उक्तोऽर्थः।  इष्  इष् (इष गतौ)। &amp;lsquo;यदध्वर्युर्होतारमुप प्रेष्यति&amp;rsquo; (ऐ० ब्रा० ६।५)। उपप्रेष्यति=उपहीत्याह्वयति। &amp;lsquo;उपप्रैषो निमन्त्रणं भवति तथा चैतरेयके&amp;rsquo; (२।५) प्रयोगः&amp;ndash;तद्यन्मत्रावरुण उपप्रैषे प्रतिपद्यते।  ईक्ष्  ईक्ष् (ईक्ष दर्शने)। &amp;lsquo;किमर्थं मां प्राकृतवद् उपप्रेक्षसि संसदि&amp;rsquo; (भा० आदि० ७४।३५)। उपप्रेक्षसि उपेक्षसे। अनर्थकः प्रशब्दः। &amp;lsquo;उपप्रैक्षन्त पञ्चालाः स्मयमानाः सराजकाः&amp;rsquo; (भा० द्रोण० १७७।५)। उक्तोऽर्थः। &amp;lsquo;उपप्रेक्षसि कस्मात्त्वं धर्मज्ञः सन्नराधिप&amp;rsquo; (भा० शल्य० ६०।२४)। &amp;lsquo;यदनार्यैः पुरा कृष्णां क्लिश्यमानामनागसम्। उप प्रेक्षसि राधेय क्व ते धर्मस्तदा गतः&amp;rsquo; (भा० कर्ण० ९१।८)।  तॄ  तॄ (तॄ प्लवनतरणयोः)। &amp;lsquo;(नावमारोह) तयोपप्रतारय यो वरः प्रतिकाम्यः&amp;rsquo; (अथर्व० २।३६।५)। उप प्रतारय समीपे प्रापय। आत्मानमिति शेषः।  दा  दा (डुदाञ् दाने)। &amp;lsquo;भेदेनोपप्रदानेन संसृजेदौषधैस्तथा&amp;rsquo; (भा० शां० १०३।१७)। उपप्रदानेन उत्कोचेन। &amp;lsquo;उपप्रदानं लिप्सूनामेकं ह्याकर्षणौषधम्&amp;rsquo; (कथा० २४।११९)। उक्तोऽर्थः। &amp;lsquo;उपप्रदानैर्मार्जारो हितकृत् प्रार्थ्यतेऽन्यतः&amp;rsquo; (तन्त्रा० १।१।४६)।  या  या (या प्रापणे, प्रापणमिह गतिः)। &amp;lsquo;आदित्यं चरुं संग्राममुपप्रयास्यन्&amp;rsquo; (सत्या० श्रौ० २२।२।२४)। उपप्रयास्यन् जिगमिषुः।  युज्  युज् (युजिर् योगे)। &amp;lsquo;कुमारीशब्दः पुंसाऽसम्प्रयोगमात्रमुपप्रयुक्तो वृद्धादिभिर्वयोविशेषवचनैः समानाधिकरणो भवति&amp;rsquo; (कुमार्यां वयसि ६।२।९५ सूत्र वृत्तौ)। उपप्रयुक्त उपादाय प्रयुक्तः। &amp;lsquo;कुमारीशब्दः पुंसा सहासम्प्रयोगमात्रमुपप्रयुक्तो वृद्धादिभिर्वयोविशेषवचनैः समानाधिकरणो भवति&amp;rsquo; (काशिका ६।२।९५)। उपादाय प्रयुक्त उपप्रयुक्तः।  लुभ्  लुभ् (लुभ गार्ध्ये)। &amp;lsquo;उच्चावचान्युपप्रलोभनानि&amp;rsquo; (दशकु०)। उपप्रलोभनानि=गार्ध्योत्पादपुरःसरं स्वं प्रत्याकर्षणानि, विमार्गप्रस्थापनानि।  वद्  वद् (वद व्यक्तायां वाचि)। &amp;lsquo;उप प्र वद मण्डूकि&amp;rsquo; (अथर्व० ४।१५।१४)। इतरैः संभूय प्रब्रूहीत्याह।  हि  हि (हि गतौ वृद्धौ च)। &amp;lsquo;अथेमेनं प्र हिणुतात् पितॄँ रुप&amp;rsquo; (अथर्व० १८।२।४)। उप प्रहिणुतात् समीपे प्रेषयेत्याह। &amp;lsquo;तद्ध स्म श्रोत्रियायोप प्रहित्य&amp;rsquo; (जै० ब्रा० २।५५)। उक्तोऽर्थः।  </description>
    </item>
    
    <item>
      <title>२२५ उपवि (उप&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/225_upavi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/225_upavi/</guid>
      <description>ऊह्  ऊह् (ऊह वितर्के)। &amp;lsquo;समोप्पापरं खरं पूर्वस्मिन्नुपव्यूहति&amp;rsquo; (सत्या० श्रौ० २४।६।२)। उपव्यूहति निक्षिपति।  मुच्  मुच् (मुच्लृ मोक्षणे)। &amp;lsquo;अश्वै र्वाऽनडुद्भिर्वान्यैरन्यैरश्रान्ततरैरुपविमोकं यान्ति&amp;rsquo; (ऐ० ब्रा० ४।४।५)। उपविमोकम् उप समीपे छायादीनां विमुच्य। &amp;lsquo;तद्यथा दीर्घाध्व उपविमोकं यायात्&amp;rsquo; (ऐ० ब्रा० ६।२३)। उक्तोऽर्थः।  स्था  स्था (ष्ठा गतिनिवृत्तौ)। &amp;lsquo;दिशो वा अस्य (आदित्यस्य) बुध्न्या उपमा (=मानानि) विष्ठास्ता ह्येष उपवितिष्ठते&amp;rsquo; (श० ब्रा० ७।४।१।१४)। उपवितिष्ठते ऽवलम्बते। सकर्मकोत्र व्युपाभ्यामुपसृष्टो धातुः।  </description>
    </item>
    
    <item>
      <title>२२६ उपव्याङ् (उप&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/226_upavyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/226_upavyA~N/</guid>
      <description>यम्  यम् (यम उपरमे)। &amp;lsquo;एतदात्मा देवयजनं यदुपव्यायच्छमानो वा शरीरमधिवसति&amp;rsquo; (गो० ब्रा० पूर्व० २।१३)। उपव्यायच्छमानः स्वीकुर्वन्, उपाददानः।  </description>
    </item>
    
    <item>
      <title>२२७ उपसम् (उप&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/227_upasam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/227_upasam/</guid>
      <description>अस्  अस् (असु क्षेपे)। &amp;lsquo;निघाते सहस्रम्&amp;rsquo; (गौ० ध० ३।५।२१)। अत्राह हरदत्तः&amp;ndash;उपसमस्तं वर्षपदमपेक्षत इति। उपसमस्तं समासस्य पूर्वावयवभूतमित्यर्थ इति भाति।  इ  इ (इण् गतौ)। &amp;lsquo;ते देवतायै देवतामुपसंयन्ति&amp;rsquo; (श० ब्रा० १२।२।३।१२)। उपसंयन्ति उपसंक्रामन्ति। &amp;lsquo;विश्वे वो देवा उपसंयन्तु&amp;rsquo; (अथर्व० ३।८।४)। उपसंयन्तु समुदिताः संहिता उपयान्तु।  इन्ध्  इन्ध् (इन्धी दीप्तौ)। &amp;lsquo;इत्याहवनीयमुपसमिन्धे&amp;rsquo; (आप० श्रौ० १।१।४)। धारणाय समर्थमिन्धनमुपसमिन्धनम्, महाकाष्ठाधानमिति धूर्तस्वामी।  ऊह्  ऊह् (ऊह वितर्के)। &amp;lsquo;सो ऽनुपसमुह्यानुपाधायोदपिपतिषत्&amp;rsquo; (श० ब्रा० १०।२।१।१)। अनुपसमुह्य=असंकोच्य। &amp;lsquo;तद्यावदेवोपसमूहति तावद् व्युदूहति&amp;rsquo; (श० ब्रा० १०।२।१।४)। व्युदूहति प्रसारयति। तद्विरोधादुपसमूहति संकोचयतीति व्यक्ततरोऽर्थः। &amp;lsquo;प्रजाभ्यस्त्वेत्युप समूहति&amp;rsquo; (तै० सं० ६।१।९)। उपसमूहति एकराशी करोति। &amp;lsquo;वयांसि यदैव पक्षा उपसमूहन्ते&amp;rsquo; (श० ब्रा० १०।२।१।१)। उपसमूहन्ते प्रतिसंहरन्ते संकोचयन्ति।  कृ  कृ (डुकृञ् करणे)। &amp;lsquo;जन्यार्थमन्नं द्रुपदेन राज्ञा विवाहहेतोरुपसंस्कृतं च&amp;rsquo; (भा० आदि० १९४।१)। उपसंस्कृतं संस्कृतम्, सुष्ठु संस्कृतम्।  क्रम्  क्रम् (क्रमु पादविक्षेपे)। &amp;lsquo;एतमानन्दमयमात्मानमुपसङ्क्रामति&amp;rsquo; (तै० उ० २।८)। उपसङ्क्रामति प्राप्नोति।  ख्या  ख्या (ख्या प्रकथने, चक्षिङ आदेशो वा)। &amp;lsquo;समापूर्यन्त चासङ्ख्यैरुपसंख्यामुपस्थितैः। सापत्नै राजपुत्रैश्च… दिशः&amp;rsquo; (कथा० ७४।२७८)॥ इतरैः सह संख्यानमुपसंख्यानम्। अत एव पाणिनीये शासने वार्तिकमुपसंख्यानमुच्यते। अत एव चोपसंख्येयमधिकं संख्येयमित्यर्थमाचष्टे।  गम्  गम् (गम्लृ गतौ)। &amp;lsquo;सर्वा हि देवताः पशुमालभ्यमानमुप संगच्छन्ते&amp;rsquo; (श० ब्रा० ३।८।३।४)। उपसंगच्छन्ते उपसङ्गच्छन्ति समुदिता उपतिष्ठन्ति। &amp;lsquo;ब्राह्मणं ब्राह्मणीं चैव मिथुनायोपसंगतौ&amp;rsquo; (भा० आदि० १८२।१०)। निधुवनाय मिथः संगतावित्यर्थः। &amp;lsquo;भगवांस्तास्तथाभूता विविक्त उपसङ्गतः&amp;rsquo; (भा० पु० १०।८२।४१)। उपसङ्गतः (ताभिः) सम्पृक्तः, संप्रयुक्तः।  ग्रह्  ग्रह् (ग्रह उपादाने)। &amp;lsquo;देवदत्तस्य यद् धान्यं संगृहीतं पुरस्ताल्लवनेनोपसंगृह्णन्ति&amp;rsquo; (पा० १।३।१४ इत्यत्र न्यासः)। &amp;lsquo;यानन्यान् पश्यतोऽस्याचार्य उपसंगृह्णीयात् तदा त्वेत उपसङ्ग्राह्याः&amp;rsquo; (सत्या० श्रौ० २६।२।७०)। उपसङ्गृह्णीयात् पादग्रहणं कुर्यात्। &amp;lsquo;प्रत्युत्थायोपसंगृह्य&amp;rsquo; (भा० शां० ७१।४)। उक्तोऽर्थः। उपसंग्रहेः प्रयोगे चरणाविति कर्म कामं त्यज्यताम्, न तेन व्यवहारोऽतीयते। &amp;lsquo;तमुपसंगृह्य पप्रच्छाधीहि भोः कः सविता का सावित्री&amp;rsquo; (गो० ब्रा० पूर्व० १।३२ )। अत्र तच्चरणोपसङ्ग्रहणं तदुपसङ्ग्रहणमुक्तम्, वाचां वैचित्र्यात्। &amp;lsquo;उपसंगृह्य पप्रच्छुः&amp;rsquo; (भा० पु० ११।२।१३)। उक्तोऽर्थः। &amp;lsquo;अभिगम्योपसंगृह्य जगाम शिरसा महीम्&amp;rsquo; (भा० आदि० १३२।५२)। शिरसा महीं जगाम शिरसा भुवं पस्पर्श। &amp;lsquo;पाणिभ्यां तूपसंगृह्य स्वयमन्नस्य वर्धितम्&amp;rsquo; (मनु० ३।२२४)। उपसंगृह्य सम्यग् गृहीत्वा। &amp;lsquo;समिधमुपसंगृह्य&amp;rsquo; (श० ब्रा० १२।४।४।६)। उक्तोऽर्थः। &amp;lsquo;गाण्डीवमुपसंगृह्य बभूव मुदितो ऽर्जुनः&amp;rsquo; (भा० आदि० २२५।२०)। उपसंगृह्य प्रतीष्य आदाय वित्त्वा। &amp;lsquo;स्फ्येनोपसंगृह्याविविञ्चन् हरति&amp;rsquo; (आप० श्रौ० १।५।१६।६)। उपसंगृह्य समुपश्लेष्य। एकीकृत्य। &amp;lsquo;धर्मरक्षितां नाम शाक्यभिक्षुकीं चीवरपिण्डदानादिनोपसंगृह्य&amp;rsquo; (दशकु० पृ० ११०)। उपसङ्गृह्य=वशे कृत्वा। &amp;lsquo;प्रतिभामुपसर्गांश्चाप्युपसंगृह्य&amp;rsquo; (दशकु० पृ० ११०)। उपसङ्गृह्य=वशे कृत्वा। &amp;lsquo;प्रतिभामुपसर्गांश्चाप्युपसंगृह्य योगतः। तांस्तत्त्वविदनादृत्य आत्मन्येव निवर्तयेत्&amp;rsquo; (भा० शां० २४०।२४)॥ उक्तोऽर्थः। &amp;lsquo;परिष्वज्योपसंगृह्य&amp;rsquo; (स्नुषां तां देवीं मायावतीम्) (हरि० २।१०८।३५)। परिष्वञ्जनोपसङ्ग्रहणयोः क्रिययोः कर्त्री रुक्मिणी। &amp;lsquo;समावृत्तेन सर्वे गुरव उप सङ्ग्राह्याः&amp;rsquo; (आप० ध० १।४।१४।७ )। उपसङ्ग्राह्याः पादयोरभिवादनीयाः। &amp;lsquo;भर्तुर्भार्योपसङ्ग्राह्या&amp;rsquo; (मनु० २।१३२)। उक्तोऽर्थः। &amp;lsquo;स्फुरति रभसात्पाणिः पादोपसङ्ग्रहणाय च&amp;rsquo; (महावीर० २।३०)। पादोपसङ्ग्रहणम् पादग्रहणम्। सम्शब्दप्रयोगः प्रायिकः। &amp;lsquo;व्यत्यस्तपाणिना कार्यमुपसंग्रहणं गुरोः। सव्येन सव्यः स्प्रष्टव्यो दक्षिणेन च दक्षिणः&amp;rsquo; (मनु० २।७२)॥ &amp;lsquo;यदुच्यते द्विजातीनां शूद्राद्दारोपसङ्ग्रहः&amp;rsquo; (याज्ञ० १।५६)। उपसङ्ग्रहो ग्रहणं वेदनम्। &amp;lsquo;धातोरर्थान्तरे वृत्तेर्धात्वर्थेनोपसङ्ग्रहात्&amp;rsquo; (वा० प० ३।३३६)। उपसङ्ग्रहोऽन्तर्भावः। &amp;lsquo;अथ यस्यागमादर्थपृथक्त्वमह विज्ञायते…स कर्मोपसङ्ग्रहः&amp;rsquo; (नि० १।४)। कर्म=अर्थः। उपसंगृह्यत आक्षिप्यते यः स उपसंग्रहः। कर्म (अर्थः) उपसंग्रहो यस्य स कर्मोपसङ्ग्रह इति महेश्वरः। &amp;lsquo;बलानामुपसंग्रहम्&amp;rsquo; (रा० १।३।२५)। उपसंग्रहः संमेलनम्। &amp;lsquo;उपातिष्ठत मेघाभः पर्यङ्के सोपसङ्ग्रहे&amp;rsquo; (भा० वि० १७।१६)। उपसङ्ग्रहस्तूलिका, उपधानम्।  चक्ष्  चक्ष् (चक्षिङ् व्यक्तायां वाचि)। &amp;lsquo;तथा सूचिसूत्रिमूत्रीणामिन्नन्तानामनेकस्वरत्वाद्यशब्दो न सिध्यतीत्याचार्या उपसंचक्षते&amp;rsquo; (शिष्यहितान्यासे (३।६।४३)। अधिकं पठन्तीत्युक्तं भवति।  चर्  चर् (चर गतिभक्षणयोः)। &amp;lsquo;दैत्यान् गृहीतकलशो वञ्चयन्नुपसञ्चरैः&amp;rsquo; (भा० पु० ८।९।२१)। उपसञ्चरै र्बहुमानप्रियवाक्यादिनेति श्रीधरः। कटाक्षादिभिरिति हिन्दीटीका। उपचारार्थे उपसञ्चरशब्दं प्रयुङ्क्ते कविः पुराणकारः। अत्रास्य नूत्नशब्दनिर्मित्सैव प्रयोजिका।  तन्  तन् (तनु विस्तारे)। &amp;lsquo;ब्रह्मणैव हि तद् ब्रह्मोपसन्तनोति&amp;rsquo; (शां० ब्रा० ११।४)। अनुबध्नाति, आनन्तर्येण पठति। &amp;lsquo;एतमाग्नेयं गायत्रमुपसन्तनुयात्&amp;rsquo; (आश्व० श्रौ० ६।५)। पूर्वेणाव्यवहितं पठेदित्याह। &amp;lsquo;प्र वो देवायेत्याज्यमुपसन्तनुयात्&amp;rsquo; (आश्व० श्रौ० ५।९)।  दो  दो (दो अवखण्डने)। &amp;lsquo;समर्थस्यैवासामर्थ्यं विरुद्धमिति चेन्न। उपसन्दानजीवित्वात्सामर्थ्यस्य&amp;rsquo; (का० प्र० ७।५० प्रदीपे)। उपसन्दानं सम्बन्धः।  धा  धा (डुधाञ् धारणपोषणयोः)। &amp;lsquo;न्यायप्रवृत्तो नृपतिरात्मानमथ च प्रजाः। त्रिवर्गेणोपसन्धत्ते&amp;rsquo; (शुक्र० १।६७)। उपसन्धत्ते सन्धत्ते संयुनक्ति। उपप्रयन्तो अध्वरम् इत्युपसन्दधाति। उपसन्दधाति=अधिकं हव्यं प्रक्षिपति। &amp;lsquo;तस्मादेनानिन्द्रेणोपसंहितान्यजति&amp;rsquo; (गो० ब्रा० उत्तर० १।२३)। उपसंहितान्संहितान्सहितान्। &amp;lsquo;विरक्तं शोध्यते वस्त्रं न तु कृष्णोपसंहितम्&amp;rsquo; (भा० शां० २९१।१०)। &amp;lsquo;प्रज्ञासंभावितो नूनमप्रज्ञैरुपसंहितः&amp;rsquo; (भा० अनु० १२४।१६)। उपसंहितः संगतः, संसृष्टः, उपश्लिष्टः। &amp;lsquo;ब्राह्मणश्चेन्न विद्येत श्रुतवृत्तोपसंहितः&amp;rsquo; (भा० अनु० १२१।११)। उपसंहितः सम्पन्नोऽन्वितः। &amp;lsquo;रहस्यं चैव धर्माणां देशकालोपसंहितम्&amp;rsquo; (भा० आदि० २।३३५)। उपसंहितं सम्बद्धम्। &amp;lsquo;सहायानानुरक्तांश्च नयज्ञानुपसंहितान्। परस्परमसंसृष्टान् विजिगीषूनलोलुपान्&amp;rsquo; (भा० शां० १११।२३)॥ उपसंहितान् कृतसन्धीन् संमिश्रान्, परतन्त्रान्, आधीश्वरे वर्तमानान् इति वा। &amp;lsquo;सुनृशंसमिदं कर्म तेषां क्रूरोपसंहितम्&amp;rsquo; (भा० आदि० १४१।१८)। (कणिकेन ) क्रूरेणोपदिष्टमित्यर्थः। &amp;lsquo;मूलत उत्तरारणिमुपसन्धाय&amp;rsquo; (कौ० सू० ६९)। उपरि संयोज्येत्यर्थः। &amp;lsquo;योनिं तदुपसन्धाय रेतः सिञ्चति&amp;rsquo; (ऐ० ब्रा० २।३८)। उपसन्धानमुपसंश्लेष इति भट्टभास्करः। योनिमुपसन्धाय गर्भस्थानमभिलक्ष्येति तु सायणः। &amp;lsquo;पशुमेवोपसन्धाय वनस्पतिरावाह्यः&amp;rsquo; (शां० ब्रा० १२।७)। इह तु स्पष्टमभिलक्ष्येत्येवार्थः। &amp;lsquo;अस्मान्वाह्युपसन्धाय कुर्युर्मत्स्येन सङ्गतम्&amp;rsquo; (भा० वि० ४७।१२)। बहिरस्माभिः सन्धाय सन्धिं कृत्वा। उपसन्धायेत्यर्जुनमिश्रधृतः पाठः। उपसंगम्येति च तदर्थः इति च सः। अपसन्धायेति च पाठान्तरं तेनैव धृतम्। अपगतसन्धीन् कृत्वेस्येवमर्थापयते सः। नीलकण्ठस्तु अतिसन्धायेति पाठमूरी करोति।  नम्  नम् (णम प्रह्वत्वे शब्दे च)। &amp;lsquo;तदस्मै देवा उप सं नमन्तु&amp;rsquo; (अथर्व० १९।४०।१)। तद्राष्ट्रादिकं देवा अस्मै पुरुषाय उपसंनमन्तु प्रापयन्तु। अन्तर्णीतण्यर्थको नमिः। नार्थः समा। उपनमन्तु उपनमयन्त्वित्यनेनैव विवक्षितार्थलब्धेः।  नुद्  नुद् (णुद प्रेरणे)। &amp;lsquo;अस्मभ्यं क्षत्रमजरं सुवीर्यं गोमदश्ववदुपसंनुदेह&amp;rsquo; (तै० ब्रा० ३।१।१।१०)। उप समीपे सम्यक् प्रेरयेत्यर्थः।  पद्  पद् (पद गतौ)। &amp;lsquo;वासाय स्वनिलयमुपसम्पेदे&amp;rsquo; (रा० २।११६।२५)। उपसम्पेदे प्राप। उपेयाय। &amp;lsquo;स ग्रामाद् ग्रामं पृच्छन् पण्डितो मेधावी गन्धारानेवोपसम्पद्येत&amp;rsquo; (छा० उ० ६।१४।२)। उप सम्पद्येत प्राप्नुयात् आसादयेत्। &amp;lsquo;यावता वा समयेन चलितः परमाणुः पूर्वदेशं जह्यादुत्तरप्रदेशमुपसम्पद्येत स कालः क्षणः&amp;rsquo; (यो० सू० ३।५२ भा०)। उक्तोऽर्थः। &amp;lsquo;तमहं वेद नान्यस्तमुपसम्पादयामि ते&amp;rsquo; (भा० उ० १३६।९)। त उपसम्पादयामि त्वय्यर्पयामि। &amp;lsquo;मृद्धर्मी पिण्डाकाराद् धर्माद् धर्मान्तरमुपसम्पद्यमानो धर्मतः परिणमते&amp;rsquo; (यो० सू० ३।१३ भा०)। उपसम्पद्यमानः प्राप्नुवन्। &amp;lsquo;अज्ञानादुपसम्पन्ना रज्जुरुद्बन्धनो यथा&amp;rsquo; (रा० २।१२।८०)। उपसम्पन्ना संगता। &amp;lsquo;एकत्वमुपसम्पन्नो न त्वासेऽहं त्वया&amp;rsquo; (भा० उ० ३५।१४)। एकत्वं प्राप्तः। &amp;lsquo;पाण्डवैरुपसम्पन्ना द्रौपदी पतिभिः सह&amp;rsquo; (भा० आदि० २००।१)। उपसम्पन्ना युक्ता। &amp;lsquo;जरारोगोपसम्पन्नां जीर्णां वापीमिवाजलाम्&amp;rsquo; (भा० अनु० ७७।६)। &amp;lsquo;वर्णंरूपोपसम्पन्नैः&amp;rsquo; (मनु० ४।६८)। उक्तोऽर्थः। &amp;lsquo;भ्रातृत्वमुपसम्पन्नौ परिष्वज्य परस्परम्&amp;rsquo; (रा० ७।३५।२)। उपसम्पन्नौ सम्प्राप्तौ। प्रणीतमुपसम्पन्नम् इत्यमरः। तत्र प्रणीतमिति सुसंस्कृतमाह। उपसम्पन्नमद्दिष्टे निहते च सुसंस्कृत इति मेदिनी। &amp;lsquo;श्रोत्रिये चोपसम्पन्ने&amp;rsquo; (गौ० ध० २।५।२०, मनु० ५।८१)। उपसम्पन्ने तत्समीपवर्तिनि, तद्गृहवासिनि (मृते सति)। पूर्वस्माच्छ्लोकात् संस्थित इत्यनुवर्तते। अपि उपसम्पन्न इति मृतमाचक्षीत तद् गृहवासीति चाध्याह्रियेत। उभयथा हि शास्त्रार्थः शक्यो लापयितुम्। आभिधानिकास्तु उपसम्पन्नं हतमाहुर्न मृतम्। वाच्यलिङ्गाः प्रमीतोपसम्पन्नप्रोक्षिता हते इत्यमरः। तथा च श्रीहर्षे प्रयोगः&amp;ndash;स बाल एव विधेर्बलवतो वशादुपसम्पन्नया व्ययुज्यत जनन्या (४१ पृ०)। स आयुष्मता शारिपुत्रेण प्रव्राजित उपसम्पादित आगमचतुष्टयं च ग्राहितः। उपसम्पादितः सुष्ठु संस्कृतः। &amp;lsquo;प्रथमोऽचिरोपसम्पत्तौ&amp;rsquo; (पा० ६।२।५६)। उपसम्पत्तिरुपश्लेष उपगमनम्। विनेयेन विनेतुरुपगमनम्।  प्रच्छ्  प्रच्छ् (प्रच्छ ज्ञीप्सायाम्)। &amp;lsquo;उपसम्प्रष्टुमर्हामि तमहं केन हेतुना&amp;rsquo; (भा० शां० ३७।१९)। उपसम्प्रष्टुम् उपगत्य सम्यक् प्रष्टुम्।  भाष्  भाष् (भाष व्यक्तायां वाचि)। &amp;lsquo;भासनोपसंभाषा&amp;ndash;&amp;rsquo; (पा० १।३।४७)। उपसंभाषा उपसान्त्वनम्।  यम्  यम् (यम उपरमे)। &amp;lsquo;पञ्चाङ्ग्यामुपसंयतस्याश्वस्य&amp;rsquo; (सुश्रुत० १।२८।६)। उपसंयतस्य बद्धस्य।  यु  यु (यु मिश्रणामिश्रणयोः)। &amp;lsquo;…काञ्चनं कल्पपादपम्। पलादूर्ध्वं यथा शक्त्या तण्डुलैस्तूपसंयुतम्&amp;rsquo; (मात्स्य पु० १०१।५०)। नार्थ उपेन।  रुध्  रुध् (रुधिर् आवरणे)। &amp;lsquo;यूयमित उपसंरोत्स्यथ&amp;rsquo; (श० ब्रा० ११२।४।११)। उपसंरोत्स्यथ रोधं परिवेष्टनं करिष्यथेत्याह। उपसम्भ्यां विनापि स एवार्थः। अरुणद् यवनः साकेतमित्यत्र यथा।  रुह्  रुह् (रुह बीजजन्मनि)। &amp;lsquo;व्रणश्चिरादुपसंरोहति&amp;rsquo; (सुश्रुत० १।१८)।  वद्  वद् (वद व्यक्तायां वाचि)। &amp;lsquo;उपसंवादाशङ्कयोश्च&amp;rsquo; (पा० ३।४।८)। उपसंवादः परिभाषणं कर्तव्ये पणबन्धः। यदि मे भवानिदं कुर्यादहमपि भवत इदं दास्यामीति तत्र वृत्तिग्रन्थः।  विश्  विश् (विश प्रवेशने)। &amp;lsquo;जीना जीवन्तमुपसं विशेम&amp;rsquo; (तै० ब्रा० ३।१।१।७)। उपसंविशेम प्राप्नुयाम। &amp;lsquo;गृहानलुभ्यतो वयं संविशेमोप गोमतः&amp;rsquo; (अथर्व० ३।१०।११)। उपसंविशेम उपेत्य सुखं निवसेम। &amp;lsquo;ततः संज्ञाय तुरगं विधिवद्। याजकास्तदा। उपसंवेशयन्राजस्ततस्तां द्रुपदात्मजाम्&amp;rsquo; (भा० आश्व० ८९।२)। उपसंवेशयन्=उपसमवेशयन्। उपाशाययन्।  व्ये  व्ये (व्येञ् संवरणे)। &amp;lsquo;रायश्च पोषमुपसंव्ययस्व&amp;rsquo; (अथर्व० २।१३।२)। &amp;lsquo;अन्तरं बहिर्योगोपसंव्यानयोः&amp;rsquo; (पा० १।१।३६)। उपसंव्यानं परिधानीयमुच्यते। संव्यानं तूत्तरीयम्। यत्प्रावरणमुच्यते बृहतिका च। अन्तरीयोपसंव्यानपरिधानान्यधोंऽशुके इत्यमरः।  व्रज्  व्रज् (व्रज गतौ)। &amp;lsquo;न तापसैः…। आकीर्णं भिक्षुकैर्वान्यैरागारमुपसंव्रजेत्&amp;rsquo; (मनु० ६।५१)। उपसंव्रजेत् प्रविशेत्।  हृ  हृ (हृञ् हरणे)। &amp;lsquo;सम्पन्नतरं प्रभूततरं च भैक्षमुपसंहरन्ति स्म&amp;rsquo; (अवदा० जा० १२)। उपसंहरन्ति उपहरन्ति उपनयन्ति समर्पयन्ति। &amp;lsquo;छेत्तुः पार्श्वगतां छायां नोपसंहरते द्रमः&amp;rsquo; (हितोप० १।५९)। नोपसंहरते न प्रतिसंहरते। &amp;lsquo;स ज्ञानविशेष परलोके जन्मान्तरे फलमभ्युदयलक्षणमुपसंहरन्परलोकप्रयोजनो भवति&amp;rsquo; (पा० ६।१।४९ सूत्रे वृत्तौ)। उपसंहरन् प्रापयन्। &amp;lsquo;आचष्ट मौसले वृष्णीनन्योन्योपसंहृतान्&amp;rsquo; (भा० मौ० ५।१) अन्योन्योपसंहृतान् परस्परं विनिहतान्। &amp;lsquo;न तु धर्मवैशसे सुरेन्द्रतार्थे प्युपसंहृतं मनः&amp;rsquo; (अवदा० जा० १२।१९)। उपसंहृतमर्पितम्। &amp;lsquo;ततो ऽग्निमुपसंहृत्य ब्राह्मणे विधिना मुनिः&amp;rsquo; (भा० शा० १४१।९५)। उपसंहृत्य उपसमाधाय, समुह्य। &amp;lsquo;इत्येनमभिसंराध्य शक्रस्तच्चास्य विभवसारमुपसंहृत्य&amp;rsquo; (अवदा० अविषह्यश्रेष्ठि जा०)। उपसंहृत्य उपहृत्य उपनीय। &amp;lsquo;क्रियतामुपसंहारो गुर्वर्थं द्विजसत्तम&amp;rsquo; (भा० उ० ११६।१३)। उपसंहारो धनसङ्ग्रहः। &amp;lsquo;न तु धर्मोपसंहारमधर्मफलसंहितम्&amp;rsquo; (रा० ५।५१।२८)। धर्मोपसंहारं धर्मोपसङ्ग्रहवन्तं पुरुषमिति तिलकः। &amp;lsquo;सामान्यमात्रोपसंहारे कृतोपक्षयमनुमानं न विशेषप्रतिपत्तौ समर्थमिति&amp;rsquo; (यो० सू० १।२५ भाष्ये)। उपसंहारो निश्चयः। उदाहरणापेक्षस्तथेत्युपसंहारो न तथेति यः। &amp;lsquo;साध्यस्योपनयः&amp;rsquo; (न्या० सू० १।१।३८)। उपसंह्रियते ऽनेनेत्युपसंहार उपन्यासः। &amp;lsquo;ओष्ठोपसंहार उवर्णे&amp;rsquo; (तै० प्रा० २।२४)। उपसंहारः=संकोचः।  </description>
    </item>
    
    <item>
      <title>२२८ उपसमाङ् (उप&#43;सम्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/228_upasamA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/228_upasamA~N/</guid>
      <description>इ  इ (इण् गतौ)। &amp;lsquo;वयांसि च वायोविद्यिकाश्चोप समेता भवन्ति&amp;rsquo; (श० बा० १३।४।३।१३)। पक्षिदिद्याया विशेषज्ञा उपसमेताः समेताः समुदिता एकीभूताः। &amp;lsquo;इति श्रोत्रिया अप्रतिग्राहका उपसमेता भवन्ति&amp;rsquo; (श० ब्रा० १३।४।३।१४)। &amp;lsquo;प्रत्येत्याचार्यं सपर्षत्कं भोजयेत् सब्रह्मचारिणश्चोपसमेतान्&amp;rsquo; (गो० गृ० ३।२।५२-५३)। उदितचर एवार्थः।  धा  धा (डुधाञ् धारणपोषणयोः)। &amp;lsquo;तद् यत् किं चातो रात्र्योपसमादधात्याहुतिकृतं हैवास्मै तदुपसमादधाति&amp;rsquo; (श० ब्रा० ६।६।४।१)। समिधमुपर्यादधातीत्यर्थः। &amp;lsquo;उपसमाधीयमानपरिणयोपकरणे भवने&amp;rsquo; (दशकु०)। उपसमाधीयमानं संगृह्यमाणम्, राशीक्रियमाणम्। &amp;lsquo;यत्र क्व चाग्निमुपसमाधास्यन् स्यात्&amp;rsquo; (आप० ध० २।१।१३)। उपसमाधास्यन् प्रतिष्ठापयिष्यन्। &amp;lsquo;(कला) अन्नेनोपसमाहिता&amp;rsquo; (छां० उ० ६।७।६)। &amp;lsquo;मथित्वोपसमाधायोद्धृत्याहवनीयं यजन्ते&amp;rsquo; (श० ब्रा० ४।६।८।३)। उपसमाधायाश्मन्तकस्योपरि निधाय। &amp;lsquo;अग्नीन् उपसमाधाय&amp;rsquo; (आप० श्रौ० ६।५।१९।१)। उपसमाधाय काष्ठैरुपसमिध्य। &amp;lsquo;तम् (अङ्गारं) तृणैरुपसमाधाय&amp;rsquo; (छां० उ० ६।७।५)। उपसमाधाय आच्छाद्य। &amp;lsquo;निवासचितिशरीरोपसमाधानेष्वादेश्च कः&amp;rsquo; (पा० ३।३।४१)। उपसमाधानं राशीकरणमिति वृत्तिः। यथा गोमयनिकाय इत्यत्र।  वृत्  वृत् (वृतु वर्तने)। &amp;lsquo;उप मा प्रजाः समावर्तेरन्&amp;rsquo; (श० ब्रा० ३।९।१।३)। प्रतिनिवृत्त्य मामुपेयुरित्यर्थः।  </description>
    </item>
    
    <item>
      <title>२२९ उपसंनि (उप&#43;सम्&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/229_upasamni/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/229_upasamni/</guid>
      <description>अस्  (असु क्षेपे)। &amp;lsquo;सम्यक्कर्मोपसंन्यासात्&amp;rsquo; (भा० वन० २।७९)। उपसंन्यासः संन्यासो न्यासस्त्यागः।  </description>
    </item>
    
    <item>
      <title>२३२ प्राङ् (प्र&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/232_prA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/232_prA~N/</guid>
      <description>रुह्  रुह् (रुह बीजजन्मनि)। &amp;lsquo;ते सुवर्गं लोकमा प्रारोहन्&amp;rsquo; (तै० ब्रा० १।१।२)। प्रारोहन्=आरोढुमारभन्त।  लम्ब्  लम्ब् (अबि रबि लबि शब्दे, लबि अवस्रंसने च)। &amp;lsquo;किन्तु रणप्रकर्षविगलत्सद्वीररमुण्डोत्करप्रालम्बप्रतिकर्मसम्भृतमहं सम्पादयिष्ये मुहः&amp;rsquo; (किरात० व्या०)। प्रालम्बमृजुलम्बि स्यात् कण्ठादित्यमरः।  वृत्  वृत् (वृतु वर्तने)। &amp;lsquo;प्रावर्तनं च कूपेषु येन सिञ्चेत् प्रवाटिकाम्&amp;rsquo; (वराहपु० १७०।३०)। प्रावर्तनमरघट्टः स्यात् (?)।  </description>
    </item>
    
    <item>
      <title>२४३ अपवि (अप&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/243_apavi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/243_apavi/</guid>
      <description>ज्ञा  ज्ञा (ज्ञा अवबोधने)। &amp;lsquo;मोहापविज्ञातबन्धकीहृदयसारः&amp;rsquo; (दुर्योधनः) (वेणी०)। अपविज्ञातोऽपह्नुतः। प्रायेणापजानातिरेवापह्नवमाह।  </description>
    </item>
    
    <item>
      <title>२४४ अपसम् (अप&#43;सम्)</title>
      <link>https://vishvAsa.github.io/sanskrit/koshaH/upasargArtha-chandrikA/244_apasam/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/244_apasam/</guid>
      <description>धा  (डुधाञ् धारणपोषणयोः)। &amp;lsquo;परस्यापसन्धेयतां दूष्यातिसन्धानेन स्थापयित्वा&amp;rsquo; (कौ० अ० ७।६।२१)। अपसन्धेयः सन्धिच्छेदार्हः।  वृत्  वृत् (वृतु वर्तने)। &amp;lsquo;उषा अप स्वसुस्तमः सं वर्तयति वर्तनिं सुजातता&amp;rsquo; (ऋ० १०।१७२।४)। अपसंवर्तयति अपगमयति निवर्तयति।  </description>
    </item>
    
    <item>
      <title>२४९ समाङ् (सम्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/249_samA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/249_samA~N/</guid>
      <description>इ  इ (इण् गतौ)। &amp;lsquo;मत्प्रियेष्वभिरक्ता न मृत्युं गणयति ये। त्वत्प्रसादात्समेयुस्ते…&amp;rsquo; (रा० ६।१२०।८)॥ प्रत्यागच्छेयुः, संजीवेयुः, पुनर्जीवितमाप्नुयुः। &amp;lsquo;तद्यथा प्रवृत्तस्य (=वृत्तस्य वर्तुलस्य) अन्तौ समेतौ स्याताम्&amp;rsquo; (शां० ब्रा० ५।१)। समेतौ संयुक्तौ।  गम्  गम् (गम्लृ गतौ)। &amp;lsquo;तारया प्रतिषिद्धोपि सुग्रीवेण समागतः&amp;rsquo; (रा० ४।१७।१८)। समागतः समाससाद, युयुधे। &amp;lsquo;तद् दाशैरेव दातव्यं समागम्य स्वतोंशतः&amp;rsquo; (मनु० ८।४०८)। समागम्य संभूय।  चर्  चर् (चर गतिभक्षणयोः)। &amp;lsquo;…तस्य च प्रथमं मया। ताम्बूलादिसमाचारः कर्तव्यो हि सदा भवेत्&amp;rsquo; (कथा० ७५।१३८)। समाचारः सत्कार उपचारः।  ज्ञा  ज्ञा (ज्ञा अवबोधने)। &amp;lsquo;यद्यहं तं समाज्ञास्यमीश्वरोऽसावनीश्वरः। तदा कथमदास्यं त्वां तस्मै मायास्वरूपिणे॥&amp;rsquo; समाज्ञास्यम्=सम्यग् अज्ञास्यम्। &amp;lsquo;बन्धनसमाज्ञातो हि रागः। न च बन्धने सत्यपि कश्चिन्मुक्त इत्युपपद्यते&amp;rsquo; (न्याभा० १। )। समाज्ञातः संज्ञातः, बन्धनापरनामेत्यर्थः।  दा  दा (डुदाञ् दाने)। &amp;lsquo;ततो वाक्यं समाददे&amp;rsquo; (रा० ६।११९।१२)। वक्तुं प्रचक्रम इत्यर्थः।  दिश्  दिश् (दिश अतिसर्जने, दिशिरच्चारणक्रिय इति भाष्यम्)। &amp;lsquo;भ्रातुः शृणु समादेशं सुग्रीवस्य महात्मनः&amp;rsquo; (रा० ५।५१।३)। समादेशं सन्देशम्।  धा  धा (डुधाञ् धारणपोषणयोः)। &amp;lsquo;यावता चित्रकूटस्य नरः शृङ्गाण्यवेक्षते। कल्याणानि समाधत्ते न मोहे कुरुते मनः&amp;rsquo; (रा० २।५४।३०)॥ समाधत्ते मनसा कर्तुमाशास्त इति तिलकः। प्राप्नोति आचरतीति वेति भूषणम्। तदवरम्। &amp;lsquo;यद् बाहूनुद्गृह्णन्ति यजमानमेव तत् स्वर्गे लोके समादधति&amp;rsquo; (जै० ब्रा० १।८९)। समादधति सम्यङ् निवेशयन्ति प्रतिष्ठापयन्ति। &amp;lsquo;तमहं त्वत्कृते पुत्र समाधास्ये जयोत्सुकम्&amp;rsquo; (रा० १।४६।१५)। समाधास्ये विगतवैरं करिष्यामीत्यर्थः। &amp;lsquo;दानोपभोगबन्ध्या या सुहृद्भिर्या न भुज्यते। पुंसां समाहिता लक्ष्मीरलक्ष्मीः क्रमशो भवेत्&amp;rsquo; (भोज० ६१)॥ समाहिता समाहृता संचिता। &amp;lsquo;पुण्ये नक्षत्रयोगे च मुहूर्ते च समाहिते&amp;rsquo; (रा० २।१४।२५)। समाहिते संनिहित इति भूषणम्। तथा च समागते इति पाठान्तरम्। &amp;lsquo;न ते (दोषाः) शक्याः समाधातुं कथं चिदिति मे मतिः&amp;rsquo; (भा० आश्रम० ५।२५)। समाधातुं साधू कर्तुम्। &amp;lsquo;दृष्टान्तसमाधिना च स्वपक्षः साधनीयो भवति&amp;rsquo; (न्याभा० १।१) समाधिरानुकूल्यम्। &amp;lsquo;वीर्येण वक्तास्मि रणे समाधिम्&amp;rsquo; (भट्टि० १२।६८)। समाधिं प्रतीकारम्। &amp;lsquo;समाधी रक्षति स्त्रीजनं न बाणाः&amp;rsquo; (आश्चर्य० ३)। समाधिश्चित्तस्थैर्यम्। &amp;lsquo;न त्वं कामं समाधेया भर्तृ शुश्रूषणं प्रति&amp;rsquo; (रा० ६।११९।३५)। समाधेया प्रार्थनापूर्वं नियोज्या।  नी  नी (णीञ् प्रापणे)। &amp;lsquo;समानेष्यति सुग्रीवः सीतया सह राघवम्&amp;rsquo; (रा० ४।३५।१४)। समानेष्यति संयोक्ष्यति, संगमयिष्यति, घटयिष्यति।  म्ना  म्ना (म्ना अभ्यासे)। &amp;lsquo;तद्भूतानां क्रियार्थेन समाम्नायोऽर्थस्य तन्निमित्तत्वात्&amp;rsquo; (मी० १।१।२५)। समाम्नायः पाठः।  रुह्  रुह् (रुह बीजजन्मनि)। &amp;lsquo;न खल्वतिकोपनत्वादिना समारोपिताग्नित्वो माणवकः कदा चिदपि मुख्याग्निसाध्यां दहनपाकाद्यर्थक्रियां कर्तुमीश्वरः&amp;rsquo; (सिद्धहेमचन्द्रकृत स्याद्वाद० १५)। समारोपितोऽध्यारोपितः।  लभ्  लभ् (डुलभष् प्राप्तौ)। &amp;lsquo;तदहं तावदद्यास्य पृष्ठमेव समालभे&amp;rsquo; (कथा० ३७।१५) समालभे चन्दनेनानुलिम्पामि। समालम्भो विलेपनमित्यमरः।  वप्  वप् (डुवप बीजसन्ताने)। &amp;lsquo;समोप्यापरं खरं पूर्वस्मिन्नुपव्यूहति&amp;rsquo; (सत्या० श्रौ० २४।६।२)। समोप्य समावापं कृत्वा, भारमाधाय।  विश्  विश् (विश प्रवेशने)। &amp;lsquo;कारकशब्दा निमित्तवशात् समावेशेन वर्तन्ते&amp;rsquo; (न्याभा० २।१।१६)। समावेश एकत्र सहावस्थानम्।  वृत्  वृत् (वृतु वर्तने)। &amp;lsquo;स ह स्मान्यान् अन्तेवासिनः समावर्तयंस्तं ह स्मैव न समावर्तयति&amp;rsquo; (छां० उ० ४।१०।१)। समावर्तयति वेदाध्ययने समाप्ते आचार्यो ब्रह्मचारिणमाप्लाव्य गृहप्रत्यागमनमनुजानाति।  शुच्  शुच् (शुच शोके, छन्दसि दीप्तौ)। &amp;lsquo;तृतीयशब्दावरोधः संशोकजस्य&amp;rsquo; (ब्रह्मसू० ३।१।२१)। संशोकः स्वेदः।  सद्  सद् (षद्लृ विशरणगत्यवसादनेषु)। &amp;lsquo;मोदमानाः समासेदुर्देवैः सह सुरारयः&amp;rsquo; (मात्स्य पु० १४०।८)। समासेदुः संयेतिरे युयुधिरे।  स्कन्द्  स्कन्द् (स्कन्दिर् गतिशोषणयोः)। स्कन्धो वृक्षस्य समास्कन्नो भवति&amp;rsquo; (नि० ६।१७।४)। समास्कन्न आक्रान्तः (शाखाभिः)।  हन्  हन् (हन हिंसागत्योः )। &amp;lsquo;दृषदौ च समाहन्ति&amp;rsquo; (तै० सं० १।६।९)। शम्ययेति शेषः। समाहन्ति समं ताडयति।  हृ  हृ (हृञ् हरणे)। &amp;lsquo;राजसूयं समाजह्रे&amp;rsquo; (स्कन्द पु० का० ४।१४।३०)। समाजह्रे संबभार, वितेने। अन्यत्र केवलस्याङः प्रयोगेऽपि स एवार्थः। &amp;lsquo;स विश्वजितमाजह्रे यज्ञं सर्वस्वदक्षिणम्&amp;rsquo; (रघु० ४।८६) इत्यत्र यथा। &amp;lsquo;कान्तेन कौतुकसमाहृतमानसेन&amp;rsquo; (पारिजात० १२।३७)। अस्थाने समाङौ। अनिष्टार्थप्रसञ्जनात्। &amp;lsquo;ततः कपिसमाहारमेकनिश्चयमागतम्&amp;rsquo; (भट्टि० ७।३४)। कपिसमाहारं वानरसमूहम्।  ह्वे  ह्वे (ह्वेञ् स्पर्धायां शब्दे च)। &amp;lsquo;कच्चिन्नायं वचनात्सौबलस्य समाह्वाता देवनायोपयातः&amp;rsquo; (भा० वन० ५।८)। स्पष्टोऽर्थः।  </description>
    </item>
    
    <item>
      <title>२५१ समुदाङ (सम्&#43;उद्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/251_samudA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/251_samudA~N/</guid>
      <description>इ  इ (इण् गतौ)। &amp;lsquo;गुणहान्यां तु परेषां समुदेतः सोदर्योपि भोजयितव्यः&amp;rsquo; (सत्या० श्रौ० २७।५।३४)। समुदेतो वृत्तादिभिर्युक्तः।  चर्  चर् (चर गतिभक्षणयोः)। &amp;lsquo;यामि (=जामि) हरणजनितानुशयः समुदाचचार निज एव रुक्मिणः&amp;rsquo; (शिशु० १५।५३)। समुदाचचार उदियाय। उद्दिदीप इत्यर्थः। निजो नित्यः। प्रतिघः क्रोधः। &amp;lsquo;यथा भवति सुस्वस्थस्तथा त्वं समुदाचर&amp;rsquo; (रा० ६।९।२१)। समुदाचर आचर।  वह्  वह् (वह प्रापणे)। &amp;lsquo;ततो हत इति ज्ञात्वा तान्भक्षान्समुदावहत्&amp;rsquo; (रा० ६।६९।१५)। समुदावहत् अपावहत्, अपानयत्। &amp;lsquo;(अश्वाः) पुत्रं विराटराजस्य सत्वरं समुदावहन्&amp;rsquo; (भा० द्रोण० २३।१७)। समुदावहन् प्रापयन् (रथस्थम्)।  हृ  हृ (हृञ् हरणे)। &amp;lsquo;एतेत्युच्चैर्हरिवरान् सुग्रीवः समुदाहरत्&amp;rsquo; (रा० ४।३८।७)। समुदाहरत् व्याहरत्।  </description>
    </item>
    
    <item>
      <title>२५९ अन्वाङ् (अनु&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/259_anvA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/259_anvA~N/</guid>
      <description>इ  इ (इण् गतौ)। &amp;lsquo;वैवाहिकमन्वायनम्… उच्छुल्कं गच्छेत्&amp;rsquo; (कौ० अ० २।२१।१८)। पतिकुलं प्रस्थिताया नवोढायाः सहनीतमुपायनजातमन्वायनम्।  तन्  तन् (तनु विस्तारे)। &amp;lsquo;अनु द्यावापृथिवी आततान&amp;rsquo; (तै० ब्रा० १।२।१।२३)। अन्वाततान व्याप, व्याप्तवान्।  धा  धा (डुधाञ् धारणपोषणयोः)। &amp;lsquo;सार्थेनान्वाधिहस्तो वा प्रदिष्टां भूमिमप्राप्तश्चोरैर्भग्नोत्सृष्टो वा नान्वाधिमभ्यावहेत्&amp;rsquo; (कौ० अ० ३।१२।२०)। परहस्तं गमनीय आधिर्निक्षेपो ऽन्वाधिः।  भज्  भज् (भज सेवायाम्)। &amp;lsquo;यथा राजा विजित्य स्वे वित्ते भार्यान् अन्वाभजेत्&amp;rsquo; (जै० श्रा० २।१४०)। अन्वाभजेत् अनुक्रमेण आभजेत् भागिनः कुर्यात्।  यत्  यत् (यती प्रयत्ने)। &amp;lsquo;अश्वे वै सर्वा देवता अन्वायत्ताः&amp;rsquo; (तै० ब्रा० ३।८।७।३)। अन्वायत्ता अनुगताः सम्बद्धाः।  यम्  यम् (यम उपरमे)। &amp;lsquo;स्वदेशादन्वायतिर्वीवधः&amp;rsquo; (कौ० अ० १०।२।६)। अन्वायतिः=अभिष्यन्दः।  रभ्  रभ् (रभ राभस्ये)। &amp;lsquo;यद्वायव्यं वा चमसं वाऽन्वारभ्याश्रावयेत्&amp;rsquo; (तै० सं० ३।१।२।८)। अन्वारभ्य हस्ते गृहीत्वा। &amp;lsquo;सोमं राजानं वरुणमग्निमन्वारभामहे&amp;rsquo; (तै० सं० १।७।१०)। प्रथमतः कर्मारम्भकाननुसृत्य पश्चादारभामहे इत्यर्थ इति सायणः। &amp;lsquo;एष यज्ञस्यान्वारम्भोऽनवच्छित्त्यै&amp;rsquo; (तै० ६।१।११।७५)। अन्वारम्भः स्पर्शः।  वप्  वप् (वप बीजसन्ताने)। &amp;lsquo;एकाङ्गबाहुल्यमन्वावापः&amp;rsquo; (कौ० अ० १०।५।२७)। आयुधविशेषस्यायुधान्तराद् भूयस्त्वम् अन्वावापः।  हृ  हृ (हृञ् हरणे)। &amp;lsquo;यद्वै यज्ञस्य क्रूरं यद्विलिष्टं तदन्वाहार्येणान्वाहरति&amp;rsquo; (तै० सं० १।७।३)। (हीनं) पुनरन्वाहरति पूरयति। अथवा ऽनुक्रमेणाहृत्य नाशयतीति भट्ट०।  </description>
    </item>
    
    <item>
      <title>२६३ अनुव्याङ् (अनु&#43;वि&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/263_anuvyA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/263_anuvyA~N/</guid>
      <description>हृ  हृ (हृञ् हरणे)। &amp;lsquo;तदाहुः प्रावृतोऽनेजन्नुद्गायेत् नेन्मोपद्रष्टा ऽनुव्याहरादिति&amp;rsquo; (जै० ब्रा० १।१३८)। अनुपश्चादव्याहरेदित्यर्थः। &amp;lsquo;तान् लुशाकपिः खार्गलिरनु व्याहरत्&amp;rsquo; (पञ्च० ब्रा० १७।४।३)। अनुव्याहरत्=अशपत्। &amp;lsquo;ताननुव्याजहार&amp;rsquo; (विश्वामित्रः) (ऐ० ब्रा० ७।१८)। शापरूपवचनमुक्तवानिति सायणः।  </description>
    </item>
    
    <item>
      <title>२६८ निरव (निर्&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/268_nirava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/268_nirava/</guid>
      <description>दय्  दय् (दय दानगतिहिंसादानेषु)। &amp;lsquo;त्र्यम्बकै रुद्रं निरवादयत&amp;rsquo; (तै० ब्रा० १।६।८)। (परितोष्य) निःसारितवान्। दयतिरिह गत्यर्थः।  दा  दा (डुदाञ् दाने)। &amp;lsquo;देवानेव वीरं निरवदायाग्निं पुनराधत्ते&amp;rsquo; (तै० सं० १।५।१)। निरवदाय निष्कृष्य।  सो  सो (षो अन्तकर्मणि)। &amp;lsquo;तस्माज्ज्येष्ठं पुत्रं धनेन निरवसाययन्ति&amp;rsquo; (तै० सं० २।५।२।७-८)। पुस्तके न्यस्तचरमेतत् पुनर्न्यस्यतेऽर्थ वैशद्याय। निरवसानमुत्कर्ष इति भट्टभास्करः। व्यावृत्तमुत्कर्षिणमधिकधनवन्तं कुर्वन्तीत्यर्थः। &amp;lsquo;प्रतिषिद्धोऽवरवर्णास्वनिरवसितासु&amp;rsquo; (का० सू० १।५।२)। उक्तोऽर्थः पुस्तके।  </description>
    </item>
    
    <item>
      <title>२७० दुराङ् (दुर्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/270_durA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/270_durA~N/</guid>
      <description>चर्  चर् (चर गतिभक्षणयोः)। &amp;lsquo;स कर्णशूलः कथितो दुराचरः&amp;rsquo; (सुश्रुत० उत्तर० २०।३)। दुःखेनोपचर्यत इत्यर्थः।  </description>
    </item>
    
    <item>
      <title>२७९ व्युदाङ् (वि&#43;उद्&#43;आङ्)</title>
      <link>https://vishvAsa.github.io/sanskrit/koshaH/upasargArtha-chandrikA/279_vyudA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/279_vyudA~N/</guid>
      <description>हृ  हृ (हृञ् हरणे। &amp;lsquo;अपक्रान्ते तु काकुत्स्थे दूरं यात्वा व्युदाहर&amp;rsquo; (रा० ३।४०।२२)। व्युदाहर उच्चै र्व्याहर।  </description>
    </item>
    
    <item>
      <title>२८२ विपरि (वि&#43;परि)</title>
      <link>https://vishvAsa.github.io/sanskrit/koshaH/upasargArtha-chandrikA/282_vipari_vi_pari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/282_vipari_vi_pari/</guid>
      <description>इ  इ (इण् गतौ)। &amp;lsquo;ममैव तु न दुःखानामस्ति मन्ये विपर्ययः&amp;rsquo; (रा० ५।३६।१४)। विपर्ययोऽन्तः।  ऊह्  ऊह् (ऊह वितर्के)। &amp;lsquo;एतेमौ वि पर्यूहामेत्यन्नाद्येन देवा अग्निमुपामन्त्रयन्त&amp;rsquo; (तै० सं० २।६।६।४-५)। विपर्यूहाम स्थानाद् विभ्रष्टौ स्थानेन विश्लिष्टौ कुर्मः।  हृ  हृ (हृञ् हरणे)। युक्ताश्वो वा आङ्गिरसः शिशू जातौ विपर्यहरत्&amp;rsquo; (पञ्च० ब्रा० ११।८।८)। विपर्यहरद् बाधितवान् इति सायणः। पर्यत्यजत् परादादिति तु शब्दमर्यादया लभ्योर्थः। &amp;lsquo;नात्मानं विपरिहरेदधीयानः&amp;rsquo; (शां० गृ० ४।८।१९)। न स्थानान्तरं संचरेदित्यर्थो भाति।  </description>
    </item>
    
    <item>
      <title>२८३ विवि (वि&#43;वि)</title>
      <link>https://vishvAsa.github.io/sanskrit/koshaH/upasargArtha-chandrikA/283_vivi_vi_vi/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/283_vivi_vi_vi/</guid>
      <description>ईक्ष्  ईक्ष् (ईक्ष दर्शने)। &amp;lsquo;विवीक्षमाणा हरितं ददर्श तन्महद् वनं नैव तु रामलक्ष्मणौ&amp;rsquo; (रा० ३।४६।३७)। तिलककारस्तु निरीक्षमाणेति पठति। विशब्दस्य द्विरुक्तिर्नार्थवतीति जघन्यः स पाठः।  </description>
    </item>
    
    <item>
      <title>२८४ आङ् नि (आ&#43;नि)</title>
      <link>https://vishvAsa.github.io/sanskrit/koshaH/upasargArtha-chandrikA/284_A~N_ni_A_ni/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/284_A~N_ni_A_ni/</guid>
      <description>सद्  सद् (षद्लृ विशरणगत्यवसादनेषु)। &amp;lsquo;एदं बर्हिर्निषीदत&amp;rsquo; (ऋ० २।४१।१३)। आनिषीदत एत्य निषीदत उपविशत।  </description>
    </item>
    
    <item>
      <title>२८५ परि</title>
      <link>https://vishvAsa.github.io/sanskrit/koshaH/upasargArtha-chandrikA/285_pari/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/285_pari/</guid>
      <description>अस्  अस् (असु क्षेपे)। &amp;lsquo;एवं सुहृद्भिः पर्यस्तः पुण्यश्लोकशिरोमणिः&amp;rsquo; (भा० पु० १०।७१।३१)। पर्यस्तः परिवेष्टितः। &amp;lsquo;इदं नु मायिनं हुव इति पर्यासः&amp;rsquo; (ऐ० ब्रा० ५।४)। पर्यासः समाप्तिः।  इ  इ (इण् गतौ)। &amp;lsquo;कस्मात्सामान्यादिति कालानुवादं परीत्य&amp;rsquo; (नि० १२।१३।३)। परीत्य परिज्ञाय। &amp;lsquo;प्रभुर्गात्राणि पर्येषि&amp;rsquo; (पञ्च० ब्रा० १।२।८)। पर्येषि व्याप्नोषि। &amp;lsquo;वैदिक तूदाहरणं पर्येप्यं यद्यस्ति क्वचित्।&amp;rsquo; (नि० १।५) इत्यत्र स्कन्दस्वामी। पर्येष्यं मृग्यम्।  काल्  काल् (काल क्षेपणे)। &amp;lsquo;परिकाल्य कुरून् सर्वान् शरवर्षैरवाकिरन्&amp;rsquo; (भा० भीष्म० ११९।८४)। परिकाल्य पराणुद्य प्रद्राव्य।  खन्  खन् (खनु अवदारणे)। &amp;lsquo;कण्टकिक्षीरिणस्तु समूलान् परिखायोद्वासयेत्&amp;rsquo; (आश्व० गृ० २।६।५)। परिखाय परित उत्खाय। परितः खननेनोत्पाट्येत्यर्थः।  गम्  गम् (गम्लृ गतौ)। &amp;lsquo;मेरुं गिरिमसङ्गेन परिगन्तुं सहस्रशः&amp;rsquo; (रा० ४।६७।११)। परिगन्तुं परिभ्रमितुम्। असङ्गेन=अविलम्बेन।  ग्रह्  ग्रह् (ग्रह उपादाने)। &amp;lsquo;अटवीपर्वताश्चैव नद्यस्तीर्थानि यानि च। सर्वाण्यस्वामिकान्याहुर्नहि तत्र परिग्रह&amp;rsquo; (भा० अनु० ६६।३५-३६)॥ परिग्रहः स्वामित्वम्। &amp;lsquo;अयं चाद्य मया दृष्टः परदारपरिग्रहः (रा० ५।११।३९)। परदारा एव परिग्रहो ऽ वरोधः। &amp;lsquo;शुभं वा यदि वा पापं यो हि वाक्यमुदीरितम्। सत्येन परिगृह्णाति स वीरः पुरषोत्तमः&amp;rsquo; (रा० ४।३०।७२)॥ परिगृह्णाति पालयति रक्षति। &amp;lsquo;उभयतोऽध्वर्युं पात्रेण परिगृह्णाति&amp;rsquo; (का० श्रौ० ९।१३।११)। पात्रमादाय परिगच्छतीत्यर्थः।  छद्  छद् (छद अपवारणे)। &amp;lsquo;बाला एव तास्त्यक्त्वा वैराग्येण पितुर्गृहम्। श्मशानं शिश्रियुः पृष्टा जगदुश्च परिच्छदम्&amp;rsquo; (कथा० २८।१४)॥  तन्  तन् (तनु विस्तारे)। &amp;lsquo;अहतपक्षेण (=अहतवस्त्रैकदेशेन) परितत्य&amp;rsquo; (का० श्रौ० २१।३।६)। परितत्य सर्वतो वेष्टयित्वा।  तप्  तप् (तप सन्तापे)। &amp;lsquo;परितापेन समृद्धिभावम्… वाञ्छन्ति&amp;rsquo; (तन्त्रा० १।१३।१५३)। परितापेन परपीडया।  दा  दा (डुदाञ् दाने)। &amp;lsquo;जवस्ते… श्येने वात उत योऽचरत् परीत्तः&amp;rsquo; (अथर्व० ६।९२।२)। रक्षणार्थं दानं परिदानम्। परीत्तः (=यो जवः) रक्षणाय दत्तः।  धा  धा (डुधाञ् धारणपोषणयोः)। &amp;lsquo;परि वो विश्वतो दध ऊर्जा घृतेन पयसा&amp;rsquo; (ऋ० १०।१९।७)। परिदधे परिपुष्णाति।  नी  नी (णीञ् प्रापणे)। &amp;lsquo;मुखत एवैनान् यज्ञस्य परिणयति&amp;rsquo; (पञ्च० ब्रा० १७।३।२)। परिणयति प्रापयति (ब्राह्मणत्वम्) इति सायणः।  भी  भी (ञिभी भये)। &amp;lsquo;अथापि नेत्येष इदित्येतेन सम्प्रयुज्यते परिभये&amp;rsquo; (नि० १।११)। परिशब्द ईषदर्थः। तद्यथा परिमधुरमपर्याप्तमिति दुर्गः।  वृत्  वृत् (वृतु वर्तने )। &amp;lsquo;वर्वर्ति चक्रं परि द्यामृतस्य&amp;rsquo; (ऋ० १।१६४।११)। परिवर्वर्ति सततं परिवर्तते।  श्रि  श्रि (श्रिञ् सेवायाम्)। &amp;lsquo;परिश्रितेषु देयः स्यान्मधुपर्क इति ध्रुवम्&amp;rsquo; (गृह्यासङ्ग्रहे २)।  सद्  सद् (षद्लृ विशरणगत्यवसादनेषु)। &amp;lsquo;परिषीदन्ति परितः सीदन्त्यत्रेति परिषत्।&amp;rsquo;  स्कृ  स्कृ (डुकृञ् करणे, सुट्)। &amp;lsquo;गोभिर्भगं परिष्कृतम्&amp;rsquo; (ऋक्तन्त्रे ४।५।८)। परिष्कृतं प्रचुरम्। पर्युप भूषणप्राचुर्यवाक्येषु।  स्था  स्था (ष्ठा गतिनिवृत्तौ)। &amp;lsquo;याश्चिद् (अपः) वृत्रो महिना पर्यतिष्ठत्&amp;rsquo; (ऋ० १।३२।८)। परिक्रान्तवान् अरुणद्वा।  स्पन्द्  स्पन्द् (स्पदि ईषच्चलने)। &amp;lsquo;सुखसाधनानि च प्रार्थयमानः कायेन वाचा मनसा च परिस्पन्दते&amp;rsquo; (यो० सू० भा० २।१५)। परिस्पन्दते चेष्टते।  हृ  हृ (हृञ् हरणे)। &amp;lsquo;अलोभशीलमपरिहार्यम्&amp;rsquo; (का० सू० १।५।३३)। अपरिहार्यं परेण हर्तुं न शक्यते ऽनुरक्तत्वात्।  </description>
    </item>
    
    <item>
      <title>२८६ उपसम्प्र (उप&#43;सम्&#43;प्र)</title>
      <link>https://vishvAsa.github.io/sanskrit/koshaH/upasargArtha-chandrikA/286_upasampra_upa_sam_pra/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/286_upasampra_upa_sam_pra/</guid>
      <description>आप्  आप् (आप्लृ व्याप्तौ)। &amp;lsquo;जिघांसूनुपसम्प्राप्तान् देवान् दृष्ट्वा&amp;rsquo; (भा०)।  इ  इ (इण् गतौ)। &amp;lsquo;न हि सा विलपन्तं मामुपसम्प्रैति लक्ष्मण&amp;rsquo; (रा० ३।६२।९)। उपसम्प्रैति उपैति। नार्थः सम्प्राभ्याम्।  </description>
    </item>
    
    <item>
      <title>२८७ अनुसमाङ् (अनु&#43;सम्&#43;आ)</title>
      <link>https://vishvAsa.github.io/sanskrit/koshaH/upasargArtha-chandrikA/287_anusamA~N/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/287_anusamA~N/</guid>
      <description>हृ  हृ (हृञ् हरणे)। &amp;lsquo;होतृषदनाद्धैवापि दुरुद्गीथमनुसमाहरति&amp;rsquo; (छां० उ० १।५।५)। प्रतिसमादधाति, अदुष्टं करोति।  </description>
    </item>
    
    <item>
      <title>२८८ विनिर् (वि&#43;निर्)</title>
      <link>https://vishvAsa.github.io/sanskrit/koshaH/upasargArtha-chandrikA/288_vinir/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/288_vinir/</guid>
      <description>बन्ध्  बन्ध् (बन्ध बन्धने)। &amp;lsquo;वैरं विनिर्बन्धम्&amp;rsquo; ( )। अनन्तरायमित्यर्थः। &amp;lsquo;वनवास-विनिर्बन्धं नोपसंहरते यदा&amp;rsquo; (मार्क० १०९।४६)। विनिर्बन्धो निर्बन्धोऽभिनिवेशो हठः।  </description>
    </item>
    
    <item>
      <title>२८९ आङ् अव (आ&#43;अव)</title>
      <link>https://vishvAsa.github.io/sanskrit/koshaH/upasargArtha-chandrikA/289_A~N_ava_A_ava/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/sanskrit/koshaH/upasargArtha-chandrikA/289_A~N_ava_A_ava/</guid>
      <description>सो  सो (षो अन्तकर्मणि)। &amp;lsquo;ऋद्धमावसितं धान्यम् इत्यमरः।&amp;rsquo; वसेराच्छादनार्थकादपि व्युत्पादयन्ति।  </description>
    </item>
    
  </channel>
</rss>
